# باب۷

## رسول اللہﷺ کی بنفس نفیس حضرت ابوبکر رضی اللہ عنہ کے ہمراہ مکے سے مدینے کو ہجرت

یہ تاریخ اسلامی کا سب سے پہلا واقعہ ہے جس کے بالکلیہ صحیح ہونے پر حضرت عمر رضی اللہ عنہ کے دورِخلافت میں جملہ صحابہ کرام رضی اللہ عنہم نے اتفاق رائے کا اظہار فرمایا اور جس کا سیرت حضرت عمر رضی اللہ عنہ میں مفصل ذکر آیا ہے۔

بخاریؒ فرماتے ہیں کہ ان سے یکے بعد دیگرے بالترتیب مطر بن فضل، روح، ہشام اور عکرمہ نے ابن عباس رضی اللہ عنہما کےحوالے سے مندرجہ ذیل روایت بیان کی۔

ابن عباس رضی اللہ عنہما فرماتے ہیں:

"بوقت بعثت رسول اللهﷺ کی عمر مبارک چالیس سال تھی، مکے میں تیرہ سال تک آپﷺ پر وحی نازل ہوتی رہی، اس کے بعد آپﷺ نے وہاں سے مدینے کو ہجرت فرمائی اور آپ وہاں بحالت ہجرت دس سال تشریف فرما رہے اور جب آپﷺ نے وفات پائی اس وقت آپﷺ کا سن شریف تریسٹھ سال تھا"۔
"جب آپﷺ نے ہجرت فرمائی اس وقت آپ کی بعثت کو تیرہ سال گزرچکے تھے اور مہینہ ربیع الاول کا تھا"۔
امام احمدؒ ابن عباس رضی اللہ عنہما کے حوالے سے بیان کرتے ہیں:

"آپ کی ہجرت کا روز روز دوشنبہ تھا، آپ کی ولادت یا سعادت کا دن بھی دوشنبہ آپ کی بعثت کا دن بھی دوشنبہ، آپﷺ کی کے سے مدینے کو ہجرت کا دن بھی دوشنبہ، آپﷺ کے مدینے میں داخل ہونے کا دن بھی دوشنبہ اور آپ کا یوم وفات بھی دوشنبہ ہی تھا"۔

ابن اسحاق بیان کرتے ہیں کہ جب حضرت ابوبکر رضی اللہ عنہ اس سے قبل (جیسا کہ سطور بالا میں بیان کیا) رسول اللہﷺ سے ہجرت کے لیے اجازت طلب کیا کرتے تھے تو آپ کا ارشاد ہوتا:

"جلدی نہ کرو اللہ تعالیٰ تمہارے لیے بھی کوئی ساتھی فراہم کر دے گا"۔

تو وہ یہ سوچ کر خوش ہوجایا کرتے تھے کہ وہ ساتھی حضور نبی کریمﷺ خود ہی ہوں گے۔ چنانچہ آخرکار وہ وقت آپہنچا تو انہوں نے دوسواریاں (اونٹ) خریدیں اور انہیں اپنی قیام گاہ میں لاکر ان کے لیے چارہ وغیرہ کا الگ الگ کافی سامان کردیا۔ واقدی کہتے ہیں کہ وہ اونٹ سو سو درہم کے خریدے گئے تھے۔

ابن اسحٰق کہتے ہیں کہ ان سے متعدد لوگوں نے عروہ بن زبیر اور ام المومنین حضرت عائشہ رضی اللہ عنہا کی زبانی بیان کیا کہ ہجرت سے کچھ پہلے آنحضرتﷺ ان کے یعنی حضرت ابوبکر رضی اللہ عنہ کے مکان پر یا تو صبح کے وقت منہ اندھیرے یا پھر رات گئے تشریف لائے کرتے تھے اور روز ہجرت بھی جب آپ تشریف لائے تو صبح صادق سے قبل کافی اندھیرا تھا۔

اُم المومنین حضرت عائشہ رضی اللہ عنہا بیان کرتی ہیں کہ ایک روز اس وقت آپﷺ کی تشریف آوری پر جب معلوم ہوا کہ اس روز ہجرت کرنی ہے تو ان کے والد ابوبکر رضی اللہ عنہ نے آپﷺ سے عرض کیا: یا رسول اللہ(ﷺ) ''اس وقت" تو آپ نے فرمایا: "ہاں، اس وقت۔ حضرت عائشہ رضی اللہ عنہا مزید فرماتی ہیں کہ میرے والد نے آپ سے میرے اور میری بہن اسماء رضی اللہ عنہا کے بارے میں جو اس
وقت آپ کے حکم پر وہاں سے ہٹ گئی تھیں پوچھا:
"یا رسول اللہ(ﷺ) میری ان دو بیٹیوں کا کیا ہوگا ؟ تو آپﷺ نے فرمایا کہ اللہ تعالیٰ کی طرف سے ہجرت کی اجازت صرف آپ کو ملی ہے۔ آپ کی زبان مبارک سے یہ سن کر ابوبکر رضی اللہ عنہ نے آپﷺ سے پوچھا: اور آپ کا ساتھی، یا رسول اللہ(ﷺ) اس سوال کے جواب میں آپﷺ نے ابوبکر رضی اللہ عنہ کو اپنا ساتھی بنایا۔ حضرت عائشہ رضی اللہ عنہا فرماتی ہیں کہ آپﷺ کی زبان مبارک سے یہ ارشاد گرامی سن کر ان کے والد یعنی ابوبکر رضی اللہ عنہ اتنے خوش ہوئے کہ اس سے قبل انہوں نے انہیں اتنا خوش کبھی نہیں دیکھا تھا۔ اس
وقت وہ اس قدر مسرور تھے کہ انتہائے مسرت کی وجہ سے ان کی آنکھوں سے بےاختیار آنسو جاری ہوگئے۔ بہرکیف جب ابوبکر رضی اللہ عنہ کو معلوم ہوا کہ اس وقت کے سے روانہ ہونا ہے تو انہوں نے آپﷺ سے ان دونوں سواریوں کو جو ان کے گھر بندھی رہا کرتی تھیں آگے لے جانے کے بارے میں سوال کیا تو آپﷺ نے فرمایا کہ عبداللہ بن ارقد کو اس کام کے لیے اجرت پر لے لیا جائے۔

ابن ہشام کے بقول عبداللہ بن ارقد مسلمان ہونے سے قبل عبداللہ بن اریقط کے نام سے مشہور تھے اور اجرت پر ساربانی کا کام کیا کرتے تھے اور ان کا تعلق قبیلہ بنی دمل بن بکر سے تھا اور وہ اس وقت تک مسلمان نہیں ہوئے تھے، ان کی والدہ بنی سہم بن عمرو کے قبیلے سے تعلق رکھتی تھیں۔ چنانچہ آپﷺ کے ارشاد گرامی کے مطابق حضرت ابوبکر رضی اللہ عنہ نے عبداللہ بن ارقد کو بلا کر دونوں سواریاں مکے سے باہر لے جانے کے لیے کیا اور ان کا چارہ اور پانی اور اپنا سامان وغیرہ بھی ساتھ کر دیا۔

ابن اسحٰق کہتے ہیں کہ جہاں تک انہیں علم ہے رسول اللہﷺ کی ہجرت کے وقت آپﷺ کے علاوہ حضرت ابوبکر رضی اللہ عنہ کی اولا د اور حضرت علی رضی اللہ عنہ کے سوا مکے میں کوئی مسلمان باقی نہیں تھا۔ حضرت علی رضی اللہ عنہ کے پاس ان امانتوں کے علاوہ جو آپﷺ نے مکے کے مختلف لوگوں کو واپس کرنے کے لیے ان کے سپرد کی تھیں اور کوئی ایسی چیز نہ تھی جس کے مشرکین کے ہاتھوں چھن جانے کا خوف ہوتا انہیں بھی آپﷺ نے اپنے پیچھے مکے میں صرف اس لیے چھوڑ دیا تھا کہ وہ آپﷺ کے پاس امانتہً رکھی ہوئی چیزیں ان کے مالکوں کو واپس دے سکیں۔

ابن اسحاق کہتے ہیں کہ جب رسول اللہﷺ حضرت ابوبکر رضی اللہ عنہ کے مکان پر ہجرت کے ارادے سے پہنچے اور اس کا سامان مکمل ہوگیا تو وہ آپ کو لے کر اپنے مکان کے عقبی دروازے سے مکے کے بیرونی حصے کی طرف روانہ ہوئے۔

ابونعیم ابراہیم بن سعد کی زبانی محمد بن اسحٰق کے حوالے سے بیان کرتے ہیں کہ جب رسول اللہﷺ کی راہ میں ہجرت کے لیے مکے سے روانہ ہوئے تو آپ کی منزل مقصود مدینہ ہی تھی اور آپ کی زبان مبارک پر مندرجہ ذیل کلمات تھے:

"یااللہ تو نے مجھے پیدا کیا ہے، تیرے سوا میرے پاس دنیا کی کوئی چیز نہیں ہے۔ میں ہول دنیا، زمانے کے حادثات اور دن رات کی تکالیف سے نجات حاصل کرنے کے لیے تیرے حکم سے تیری راہ میں ہجرت کر رہا ہوں، تو اس سفر میں میرے ساتھ رہنا مجھے میرے اہل وعیال میں پہنچا دے میرے رزق میں برکت دے مجھے تجھ پر بھروسہ ہے مجھے اس نیکی پر قائم رکھ جس پر تو نے مجھے پیدا کیا ہے میں صرف تجھ ہی کو چاہتا ہوں، تو بھی مجھے محبوب رکھ۔ تو اپنے بندوں کو تکلیف نہیں دیتا تو مظلوموں کا رب ہے میرا رب بھی تو ہی ہے میں تیرے نور عظیم و کریم کی پناہ چاہتا ہوں جس سے زمین و آسمان روشن ہیں اور جس سے اندھیروں کا پردہ چاک ہوا ہے میرے لیے جملہ امور اوّل و آخر کو درست بنا دے تاکہ تیرے کرم سے میری تکالیف دور ہوجائیں، میں زوال نعمت سے تیری پناہ چاہتا ہوں میں تیرے غضب سے ڈرتا ہوں اور حوادث عالم سے تیری پناہ چاہتا ہوں تاکہ میں انہیں برداشت کرسکوں، مجھ سے جو کچھ ہوسکا وہ بھی تیرے ہی کرم سے ہوسکا جو زور وقوت کسی کو حاصل ہے وہ تیرے ہی کرم سے ہے"۔[^1]

ابن اسحٰق کہتے ہیں کہ رسول اللہﷺ مکے سے روانگی کے بعد حضرت ابوبکر رضی اللہ عنہ کے ساتھ غارثور کی طرف بڑھے جو مکے کے نشیبی علاقے میں ایک پہاڑ میں واقع ہے اور دونوں اس میں داخل ہوگئے۔ حضرت ابوبکر رضی اللہ عنہ نے اپنے بیٹے عبداللہ سے کہہ دیا تھا کہ وہ ان باتوں کو جو اہل مکہ صبح ہونے کے بعد ان کے اور آپﷺ کے بارے میں سنتے رہیں اور اس کی اطلاع چپکے سے انہیں پہنچا دیں۔ چنانچہ اگلی رات انہوں نے ایسا ہی کیا۔ حضرت ابوبکر رضی اللہ عنہ نے اپنے غلام عامر بن فہیرہ کو حکم دے رکھا تھا کہ وہ ان کے مویشیوں کو ان اونٹوں کے ساتھ جو وہ غارثور کے باہر چھوڑ دیں گے مکے کی چراگاہ میں چراتا رہے اور بکریوں میں سے کسی کو ذبح کر کے اس کا گوشت روزانہ مکے لے جایا کرے تاکہ ان کے گھر سے رات کے وقت انہیں اور رسول اللہﷺ کو کسی نہ کسی کے ہاتھ کھانا پہنچتا رہے۔ چنانچہ وہ ان کے حکم کے مطابق کوئی نہ کوئی بکری ذبح کرکے اس کا گوشت ابوبکر رضی اللہ عنہ کے گھر چپکے سے پہنچانے لگا۔

ہم اس سلسلے میں بخاریؒ کی روایت آگے چل کر عنقریب پیش کریں گے۔ ویسے ابن جریر نے بخاری کے بعض راویوں کے حوالے سے اس سلسلے میں جو کچھ بتایا ہے وہ یہ ہے کہ رسول اللہﷺ حضرت ابوبکر رضی اللہ عنہ سے پہلے غارثور میں جاپہنچے تھے اور حضرت علی رضی اللہ عنہ کو حکم دے گئے تھے کہ وہ لوگوں کی امانتیں ان کے مالکوں کو واپس کر کے اور صدقے کی چیزیں مستحقین میں تقسیم کرکے وہاں آپﷺ سے آملیں۔ چنانچہ حضرت علی رضی اللہ عنہ آپﷺ کے اس حکم کی تعمیل کر کے غارثور ہی میں آپﷺ کی خدمت میں حاضر ہوگئے تھے لیکن یہ حکایت مشہور روایات کے برعکس بڑی عجیب ہے کہ آپﷺ حضرت علی رضی اللہ عنہ کے ساتھ غارثور سے مدینے کی طرف روانہ ہوئے تھے۔

ابن اسحٰق کہتے ہیں کہ جب رسول اللہﷺ مکے سے باہر حضرت ابوبکر رضی اللہ عنہ کے ساتھ غارثور میں اطمینان سے جا ٹھہرے تو

---

[^1] اس حدیث نبوی کا ترجمہ بامحاورہ اردو میں پیش کرنے کی حتی الامکان کوشش کی گئی ہے۔ (مترجم)

---

اسماء بنت ابوبکر رضی اللہ عنہا آپ کو اور اپنے والد کو اگلی شام سے اہل مکہ کی نگاہوں سے بچ کر وہاں کھانا پہنچانے لگیں۔

اسماء رضی اللہ عنہا کہتی ہیں کہ جب رسول اللہﷺ اور ان کے والد حضرت ابوبکر صدیق رضی اللہ عنہ مکے سے روانہ ہوگئے تو ابوجہل اور قریش کے چند دوسرے آدمیوں نے ان کے دروازے پر آکر آواز دی اور جب وہ باہر نکلیں تو ان کے والد سے حضرت ابوبکر رضی اللہ عنہ کے متعلق پوچھا کہ وہ کہاں ہیں۔ انہوں نے جب لاعلمی کا اظہار کیا تو ابوجہل نے ان کے منہ پر بہت زور کا تھپڑ مارا اور اپنے ساتھیوں کے ساتھ بڑبڑاتا ہوا واپس چلا گیا۔

ابن اسحٰق بیان کرتے ہیں کہ انہیں یحییٰ بن عباد بن عبداللہ بن زبیر نے اپنے والد کی زبانی اپنی دادی کا بیان کردہ وہ واقعہ جو ان کی دادی نے خود اسماء بنت ابوبکر رضی اللہ عنہا کی زبان سے اس سلسلے میں سنا تھا یہ تھا:

اسماءؓ کے والد ابوبکر رضی اللہ عنہ جب رسول اللہﷺ کے ساتھ مکے سے چلے تو ان کے پاس پانچ یا چھ ہزار درہم موجود تھے جو وہ سب کے سب اپنے ساتھ لے گئے تھے اس کے اگلے دن ان کے دادا ابوقحافہ جب ان کے گھر آئے تو انہوں نے انہیں اپنے والد کے متعلق بتا دیا کہ وہ آپﷺ کے ہمراہ چلے گئے تھے۔ ابوقحافہ نے جب پوتی سے پوچھا کہ آیا وہ ان کے لیے کچھ چھوڑ گئے تھے جس سے ان کی گزر بسر ہوسکے۔ تو انہوں نے اپنے دادا سے کہا کہ جو بھلائی وہ ان کے لیے چھوڑ گئے تھے کیا وہ کافی نہیں تھی۔ پھر بھی ان کے اطمینان کے لیے مکان کے ایک کونے سے کپڑوں کی ایک پوٹلی اٹھا کر انہیں دکھائی جسے دیکھ کر وہ سمجھے کہ اس میں کافی درہم ہوں گے اور پھر ان سے رخصت ہوکر ان کے مکان میں جو زر نقد تھا وہلے کر بھرے چلے گئے۔ حالانکہ اس وقت اسماء کے پاس کچھ بھی نہیں تھا۔ پھر بھی انہوں نے اپنے دادا کے اطمینان کےلیے انہیں وہ پوٹلی دکھائی تھی تاکہ وہ سکون کے ساتھ مکے سے رخصت ہوسکیں"۔

ابن ہشام بیان کرتے ہیں کہ انہیں بعض اہل علم نے جن میں حسن بن ابی حسن بصری بھی شامل ہیں بتایا کہ جب رسول اللہﷺ غارثور کے دہانے پر پہنچے تو ابوبکر رضی اللہ عنہ نے اس سے قبل کہ آپﷺ اس میں داخل ہوتے پہلے اپنا پاؤں ٹخنے تک اس کے اندرڈال کر دیکھا کہ اس کے اندر کوئی درندہ یا موذی جانور نہ ہو۔ پھر اس غار میں خود داخل ہوئے اور وہاں دونوں طرف اس طرح صفائی کی کہ ایک تنکا تک کسی طرف نہ چھوڑا۔ پھر اس کے بعد عرض کیا کہ آپﷺ اندر تشریف لے آئیں۔ جب آپ بھی غار کے اندر تشریف لے گئے تو ابوبکر رضی اللہ عنہ نے ایک دیوار میں سوراخ دیکھا تو اس پر اپنا پاؤں رکھ دیا تا کہ وہاں سے کوئی کیڑا کانٹا یعنی سانپ بچھو وغیرہ نکل کر آپﷺ کو تکلیف نہ پہنچائے۔ اسی مستند روایت میں ہے کہ ابوبکر رضی اللہ عنہ کو اسی سوراخ سے بچھو نے ڈنک مارا تھا لیکن وہ صبر کیے رہے تاکہ آپ کے آرام میں خلل واقع نہ ہو۔

جب مشرکین نے رسول اللہﷺ کو آپ کی خواب گاہ میں نہ پایا اور ان کی جگہ حضرت علی رضی اللہ عنہ کو سوتا پایا تو وہ دن کی روشنی ہوتے ہی آپﷺ کی تلاش میں نکل کھڑے ہوئے اور آپ کے تعاقب میں غارثور تک جاپہنچے۔ اور اس کے اندر جھانکنے لگے۔

وہی وقت تھا جب حضرت ابوبکر رضی اللہ عنہ کو اندیشہ ہوا تھا کہ اب رسول اللہﷺ کے دشمن غار میں داخل ہوکر یا تو آپ کو باہر لے جائیں گے یا وہیں قتل کریں گے لیکن اسی وقت اللہ تعالی کی طرف سے آپﷺ پر وہ آیت نازل ہوئی جس کا ایک حصہ آپﷺ نے ابوبکر رضی اللہ عنہ کو سنا کر فرمایا: <span class="quranic-text">(لا تحزن ان الله معنا)</span> یعنی فکر وغم نہ کرو، اللہ ہمارے ساتھ ہے۔

اسی روایت میں یہ بھی بیان کیا گیا ہے کہ جب رسول
اللہﷺ مکے سے غارثور کی طرف تشریف لیے جارہے تھے تو ابوبکر رضی اللہ عنہ کبھی آپﷺ کے آگے آگے ہوجاتے اور کبھی آپﷺ کے پیچھے یا داہنے بائیں چلنے لگتے۔ آپﷺ نے ان سے اس کا سبب دریافت فرمایا: تو وو بولے کہ وہ جلدی کی وجہ سے آپﷺ سے آگے چلنے لگتے تھے اور کسی دوسری جانب سے آنے والے راہ گیر کو بھی دیکھ سکیں لیکن بعد میں یہ سوچ کر پیچھے ہوجاتے تھے کہ آپﷺ کے آگے چلنا سوئے ادب ہے نیز یہ بھی کہ کوئی شخص پیچھے یا داہنے بائیں سے آپﷺ پر حملہ نہ کرسکے۔

اس روایت کے تمام شواہد ہم نے اپنی کتاب سیرت صدیق میں درج کیے ہیں۔ (مؤلف)

بیہقی کہتے ہیں کہ ان سے ابوعبداللہ الحافظ اور ابوبکر احمد بن اسحٰق نے بیان کیا کہ انہیں یکے بعد دیگرے موسیٰ حسن، عباد، عفان بن مسلم، سری بن یحییٰ اور محمد بن سیرین نے بتایا کہ حضرت عمر رضی اللہ عنہ کے دور خلافت میں بعض لوگ انہیں حضرت ابوبکرصدیق رضی اللہ عنہ پر بلحاظ سیرت و کردار ترجیح دیتے تھے۔ جب اس کی خبر حضرت عمر رضی اللہ عنہ کو ملی تو انہوں نے فرمایا:

"حضرت ابوبکرصدیق رضی اللہ عنہ کی وہ ایک رات جب انہوں نے رسول اللہﷺ کے ساتھ آپ کی خدمت گزاری میں بسر کی بلحاظ قیمت و فضیلت میری اور میری تمام اولاد کی ساری زندگی سے بہتر تھی"۔

بیہقی ایک اور جگہ کہتے ہیں کہ انہیں ابوعبداللہ الحافظ اور ابوسعید بن ابی عمرو نے بتایا اور ان دونوں کو ابوالعباس العصم، عباس الدوری، اسود بن عامر شاذان اور اسرائیل سے بالترتیب اسود اور جندب بن عبداللہ کے حوالے سے معلوم ہوا کہ جب حضرت ابوبکر رضی اللہ عنہ پہلی شب کو رسول اللہﷺ کے ساتھ غارثور میں تھے تو انہوں نے ایک پتھر اپنے ہاتھ میں لے کر اسے مخاطب کر کے فرمایا تھا:

ترجمہ: "اگر یہ رات گزر جائے تو تو گواہ رہنا کہ یہ رات مجھ پر اللہ کی راہ اور اس کے رسول کی خدمت میں) کیسے گزری۔

امام احمدؒ فرماتے ہیں کہ انھیں عبدالرزاق، معمر اور عثمان الجزری نے بتایا اور انہیں فرداً فرداً ابن عباس رضی اللہ عنہما کے غلام سے ابن عباس رضی اللہ عنہما کے حوالے سے اس آیت کے نزول کے بارے میں معلوم ہوا جس میں اللہ تعالیٰ نے اپنے رسول سے فرمایا تھا:

**<span class="quranic-text">(وَاِذۡ يَمۡكُرُبِكَ الَّذِيۡنَ كَفَرُوۡا لِيُثۡبِتُوۡكَ)</span>**

ابن عباس رضی اللہ عنہما کے غلام کو ان سے یہ بھی معلوم ہوا تھا کہ جس رات کو رسول اللہﷺ نے مکے سے ہجرت کا قصد فرمایا تھا تو قریش آپ کو جیسا کہ ان کا خیال تھا بستر پر نہ پاکر صبح ہوتے ہی آپﷺ کی تلاش میں اِدھر اُدھر اس ارادے سے نکل پڑے تھے کہ آپ کو پکڑ کر قید میں ڈال دیں گے اور کچھ لوگ کہتے ہیں کہ ان کا ارادہ آپﷺ کو یقیناً قتل کر دینے کا یا کم سے کم مکے سے نکال دینے کا تھا اور یہ ارادہ وہ اس رات سے پہلے ہی کر چکے تھے جس سے اللہ تعالیٰ نے آپ کو آگاہ کر دیا تھا۔ یہی وجہ تھی کہ اس رات کو آپﷺ کے بستر پر حضرت علی رضی اللہ عنہ سوئے تھے۔ ابن عباس رضی اللہ عنہما کے غلام نے انہی کے حوالے سے یہ بھی بیان کیا کہ جب مشرکین مکہ نے حضرور ﷺ کے بستر پرحضرت علی رضی اللہ عنہ کو سوتا دیکھ کر اور ان سے آپﷺ کے بارے میں پوچھا اور انہوں نے عدم واقفیت کا اظہار کیا تو وہ لوگ صبح ہوتے ہی آپﷺ کو تلاش کرتے ہوئے غارثورتک جا پہنچے تھے کیونکہ ان کے خیال میں ان کی وہ نگاہوں سے پوشیدہ رہنے کی اس سے بہتر جگہ کوئی دوسری نہیں تھی لیکن جب انہوں نے غار کے منہ پر مکڑی کا جالا تنا ہوا دیکھا تو آپس میں کہنے لگے کہ اس غار میں اگر کوئی فرد واحد بھی داخل ہوتا تو مکڑی کا جالا ضرور ٹوٹ جاتا۔ ظاہر ہے کہ مکڑی کا وہ جالا آپ کی دشمنوں سے حفاظت کے لیے اللہ تعالیٰ کی قدرت کا کرشمہ تھا۔

مکڑی کے جالے کی یہ روایت جو متعد ثقہ اسناد کے حوالے سے بیان کی گئی ہے۔ بالاتفاق مستند ترین روایت سمجھی گئی ہے۔

حافظ ابوبکر احمد بن علی بن سعید القاضی نے مسند ابوبکر رضی اللہ عنہ کے سلسلے میں بیان کیا ہے کہ ان سے بشار الخفاف نے جعفر و سلیمان، ابوعمران الجونی اور معلیٰ بن زیاد نیز حسن بصریؒ کے حوالے سے بیان کیا کہ جب ابوبکر رضی اللہ عنہ رسول اللہﷺ کے ساتھ غارثور میں داخل ہوئے تھے تو اس کے بعد مکڑی نے اللہ تعالیٰ کے حکم سے غار کے منہ پر جالا تن دیا تھا جسے دیکھ کر قریش نے کہا تھا کہ اگر کوئی ایک شخص بھی اس غار میں داخل ہوتا تو وہ جالا ضرور ٹوٹ جاتا۔ تاہم اس وقت غار کے اندر آپﷺ ابوبکر رضی اللہ عنہ کے ساتھ نماز ادا فرما رہے تھے۔ جب ابوبکر رضی اللہ عنہ نے غار کے منہ پر دشمنوں کو دیکھا اور آپﷺ سے عرض کیا کہ انہیں آپﷺ کے لیے اپنی جان قربان کرنے سے تو دریغ نہ تھا لیکن وہ آپ کی وجہ سے فکر مند تھے تو آپﷺ نے ان سے فرمایا تھا: **<span class="arabic-text">یا ابابكر لا تخف ان الله معنا</span>** یعنی اے ابوبکر رضی اللہ عنہ ڈرو نہیں اللہ ہمارے ساتھ ہے۔ یہ روایت انتہائی مستند اور حسن تسلیم کی گئی ہے جس میں غار کے اندر آنحضرتﷺ کی ادائیگی نماز کا ذکر کیا گیا ہے۔ اس کے علاوہ متعدد مستند روایات میں ابوبکر رضی اللہ عنہ کی زبانی یہ بھی بتایا گیا ہے کہ انہوں نے بعد میں اپنے بیٹے کو بتایا تھا کہ آنحضرتﷺ نے مذکورہ بالا الفاظ کے ساتھ یہ بھی خوش خبری دی تھی کہ انہیں رات دن کھانا بھی مسلسل وہیں پہنچتا رہے گا۔ اس روایت کو بعض شاعروں نے نظم بھی کیا ہے ایک روایت میں یہ بھی ہے کہ غارثور کے منہ پر اُگی ہوئی بیلوں میں کبوتروں کے ایک جوڑے نے اپنا گھونسا بھی آپﷺ کے اندر داخل ہونے کے بعد فوراً خدا کی قدرت سے بنا لیا تھا۔ اس کا ذکر مشہور شاعر صرصری نے اپنے مندرجہ ذیل شعر میں کیا ہے۔ وہ کہتا ہے:

<span class="arabic-text">فغمی عليه العنكبوت بنسجه</span> ۔۔۔۔۔۔ <span class="arabic-text">و ظل على الباب الحمام يبعضى</span>

ترجمہ: "غار کو مکڑی نے جالے سے ڈھک دیا تھا۔ اور اس کے منہ پر (گھونسلا بنا کر) کبوتری نے انڈے دے دیئے تھے"۔

ایسی ہی ایک روایت حافظ نے مختلف ثقہ حوالوں سے پیش کی ہے جس میں خصوصاً ابومصعب مکی کی زبانی زید بن ارقم، مغیرہ بن شعبہ اور انس بن مالک کے حوالے سے بیان کیا گیا ہے کہ جب رسول اللہﷺ غار کے اندر تشریف لے گئے تو اللہ تعالیٰ نے آپ کو دشمنوں کی نظروں سے پوشیدہ رکھنے کے لیے اس کے کناروں پر جھاڑیاں اُگا کر ان میں کبوتروں کے گھونسلے بنوا دیئے اور ان کے درمیان میں مکڑی کا جالا تن دیا تھا۔ یہی وجہ تھی کہ ان جھاڑیوں، ان میں کبوتروں کے گھونسلوں اور مکڑی کے جالے کے عقب میں آپ ان لوگوں کی نظروں سے پوشیدہ اور محفوظ رہے حالانکہ وہ غار کے دہانے پر اس طرح کھڑے تھے کہ آپﷺ کو اور حضرت ابوبکر رضی اللہ عنہ کو غار کے اندر سے ان کے پاؤں کے پنجے تک نظر آرہے تھے۔ تاہم اللہ تعالیٰ نے وہاں مذکورہ بالا طریقے سے آپ کی حفاظت کا پورا پورا انتظام فرما دیا تھا آپﷺ نے تین شب وروز قیام فرمایا۔ اس حقیقت ثابتہ کا ذکر جو بظاہرعجیب معلوم ہوتا ہے سرقہ بن مالک مدلجی نے واقدی کے ذریعہ اور موسیٰ بن محمد بن ابراہیم اور ان کے والد کے حوالے سے بھی کیا ہے۔ ویسے اس عجیب وغریب واقعہ کا ذکر خود اللہ تعالیٰ نے ایک آیت قرآنی میں اس وقت فرمایا جب کچھ لوگ جہاد میں آنحضرتﷺ کا ساتھ دینے سے کترا رہے تھے۔ وہ آیت یہ ہے:

**<span class="quranic-text">(اِلَّا تَنۡصُرُوۡهُ فَقَدْ نَصَرَهُ اللهُ اِذْ اَخْرَجَهُ الَّذِيۡنَ كَفَرُوۡا ثَانِىَ اثْنَيْنِ۔۔۔۔۔ الخ)</span>**

بعض سیرت نگاروں نے حضرت ابوبکرصدیق رضی اللہ عنہ کے حوالے سے بیان کیا ہے کہ انہوں نے جب رسول اللہﷺ سے غار میں اگلی منزل کے بارے میں دریافت کیا تو آپﷺ نے ان سے فرمایا کہ آپﷺ وہاں مستقل قیام کے لیے نہیں تشریف لائے تھے ان روایات میں ابوبکر رضی اللہ عنہ کی زبانی بیان کیا گیا ہے کہ انہوں نے غار سے تھوڑے ہی فاصلے پر ساحل سمندر دیکھا تھا جس پر کشتیاں موجود تھیں۔

یہ روایت اللہ تعالیٰ کی عظیم قدرت کے لحاظ سے بعید از قیاس نہیں ہے۔ اس کے علاوہ اس کی تردید میں کوئی قوی یا ضعیف روایت بھی ہماری نظر سے نہیں گزری۔ چنانچہ ہم نے اسے یہاں من وعن پیش کردیا ہے۔ واللہ اعلم

حافظ ابوبکر بزاز کہتے ہیں کہ ان تک یکے بعد دیگرے اور بالترتیب فضل بن سہل، خلف بن تمیم، موسیٰ بن قیصر القرشی اور ان کے والد نیز ابوہریرہ رضی اللہ عنہ کے حوالے سے یہ روایت پہنچی ہے کہ حضرت ابوبکر رضی اللہ عنہ نے اپنے بیٹے سے بیان کیا تھا کہ جب قریش کے ہاتھوں تنگ آکر رسول اللہﷺ اور وہ خود ہجرت کے ارادے سے جس کا حکم اللہ تعالیٰ کی طرف سے مل چکا تھا پہلے غارثور میں چلے گئے تھے تو آپﷺ نے ان سے فرمایا تھا کہ اللہ تعالیٰ کی قدرت سے انہیں وہاں بھی جب تک ان کا قیام رہے گا کھانا شب و روز برابر پہنچتا رہے گا۔ یہ روایت بیان کرنے کے بعد ابوبکر بزاز کہتے ہیں کہ انہیں معلوم نہیں کہ یہ روایت خلف بن تمیم کے علاوہ کسی اور نے بھی بیان کی ہے۔

موسیٰ بن مطیر نے اس روایت کو ضعیف و متروک بتایا ہے لیکن یحییٰ بن معین نے موسیٰ بن مطیر کے اس قول کو ناقابل قبول کہہ کر رد کردیا ہے۔ بہرکیف یونس بن بکیر نے محمد بن اسحق کے حوالے سے خود حضرت ابوبکر رضی اللہ عنہ کی زبانی رسول اللہﷺ اوران کے غارثور میں قیام اور وہاں سے مدینے کی طرف سفر کا حال قصہ سراقہ سمیت تفصیل سے بیان کیا ہے۔ (مؤلف)

ابن لہیعہ ابي اسود اور عروہ بن زبیر کے حوالے سے بیان کرتے ہیں کہ رسول اللہﷺ نے عربی قبائل کے حسب معمول سالانہ حج کے بعد یعنی انصار مدینہ کی طرف سے آپ کی بالواسطہ بیعت کے بعد ماہ ذی الحجہ محرم اور صفر تک مکے میں قیام فرمایا تھا لیکن جب قریش نے باہم مشورے کے بعد پختہ ارادہ اور فیصلہ کر لیا کہ وہ یا تو آپ کو قید کر دیں گے یا قتل کر دیں گے یا کم سے کم جبراً مکے سے نکال دیں گے اور اللہ تعالیٰ نے آپ کو آیہ شریفہ **<span class="quranic-text">(وَاِذْ يَمُكُرُبِكَ الَّذِيۡنَ كَفَرُوۡا.... الخ)</span>** نازل فرما کر آپ کو ان لوگوں کی سازش کی اطلاع دیتے ہوئے آپﷺ کو ہجرت کا حکم بھی دے دیا تو آپ ﷺ حضرت علی رضی اللہ عنہ کو اپنے بستر پر سونے کا حکم دے کر خود ابوبکر رضی اللہ عنہ کو ساتھ لے کر مکے سے نکلے اور پہلے غارثور میں تشریف لے گئے جب کہ دوسری طرف آپ کے دشمن جاں قریش صبح ہوتے ہی آپﷺ کی اور ابوبکر رضی اللہ عنہ کی تلاش میں ادھر ادھر دوڑ پڑے۔

اسی طرح موسیٰ بن عقبہ نے مغازیہ میں رسول اللہﷺ اور ابوبکر رضی اللہ عنہ کی ہجرت اور اس کے ضمن میں ان دونوں کے غارثور میں ایک رات قیام کا ذکر کیا ہے اور اس سے قبل ابوبکر رضی اللہ عنہ کی حبشہ کو ہجرت اور وہاں سے واپسی کا ذکر بھی تفصیل کے ساتھ کیا ہے۔ یہی ذکر ابن ہشام نے بھی تصریحاً کیا ہے۔

امام بخاریؒ فرماتے ہیں کہ انہیں اس سلسلے میں لیث کی زبانی عقیل کے حوالے سے ابن شہاب کی بیان کردہ ایک روایت یوں بتائی گئی کہ آخرالذکر کو عروہ بن زبیر نے اُم المومنین حضرت عائشہ رضی اللہ عنہا کے حوالے سے بیان کیا کہ انہوں نے یعنی حضرت عائشہ رضی اللہ عنہا نے یہ واقعہ اس طرح سنایا:

"مجھے اس کے علاوہ کچھ بھی معلوم نہ تھا کہ میرے والد نے آنحضرتﷺ کا دین اختیار کر لیا ہے اور اب وہ دونوں اس دین کی تبلیغ کر رہے ہیں۔ ویسے رسول اللہﷺ ہمارے ہاں روزانہ صبح و شام تشریف لایا کرتے تھے مگر جب مشرکین قریش نے مسلمانوں کو حد سے زیادہ تنگ کرنا شروع کیا تو میرے والد آپﷺ کی اجازت سے حبشہ کی طرف ہجرت کرگئے لیکن وہ ابھی برک الغماد[^1] تک پہنچے تھے کہ انہیں ابن دغنہ نے دیکھ لیا جو قبیلہ تارہ کا سردار تھا۔ جب اس نے ان سے مکے سے چلے آنے کا سبب پوچھا اور انہوں نے اس کی تفصیل بتائی تو وہ انہیں اپنے ساتھ مکے واپس لے آیا اور ان سے کہا کہ وہ وہاں اس کے پڑوس میں قیام کریں تو وہ بولے کہ وہ تو ہر جگہ اللہ تعالیٰ کے جوار رحمت میں ہیں۔ بہرکیف جب میرے والد ابن دغنہ کے ہمراہ مکے واپس آئے تو رسول اللہﷺ اس روز تک مکے ہی میں تشریف فرما تھے۔ آپﷺ نے مسلمانوں کو اس کے بعد بتایا کہ حبشہ کے علاوہ جب وہ ہجرت کریں گے تو وہ مقام دو گرم مقامات کے درمیان ایک سرسبز و شاداب نخلستان ہوگا"۔
اس کے بعد حضرت عائشہ رضی اللہ عنہا فرماتی ہیں:

"پھر جنہیں مدینے کی طرف ہجرت کرنا تھی وہ ادھر جانے لگے اور میرے والد ان لوگوں کے لیے سامان فراہم کرنے لگے"۔

اس کے بعد آپؓ فرماتی ہیں:

"ایک دن رسول اللہﷺ نے میرے والد (ابوبکر رضی اللہ عنہ) سے فرمایا کہ آپﷺ انہیں بھی مدینے روانہ فرما دیتے لیکن خود اپنے لیے اس سلسلے میں اللہ تعالیٰ کے حکم کے منتظر تھے آپﷺ سے یہ سن کر میرے والد نے اپنے متعلق پوچھا تو انہیں آپﷺ نے اپنے ہمراہ ہجرت کی خبر دی۔ اس کے بعد میرے والد رات دن رسول اللہﷺ کے ساتھ ساتھ رہنے لگے۔ اس زمانے میں ہمارے ہاں دو سواریاں تھیں اور ان کے لیے چارہ بھی پڑا رہتا تھا جو چھ مہینے کے لیے کافی تھا"۔
اس کے بعد حضرت عائشہ رضی اللہ عنہا فرماتی ہیں:

---

[^1] برک العماد میں ایک جگہ کا نام ہے جس کے متعلق کہا جاتا ہے کہ وہ مکے سے پانچ راتوں کی مسافت پر واقع ہے۔ (مؤلف)

---

"ان دنوں بھی رسول اللهﷺ ہمارے ہاں تشریف لے آتے تھے اور کسی روز میرے والد آپ کے ہاں پہلے جاتے تھے۔ پھر انہی دنوں ایک روز جب آپ ہمارے ہاں تشریف لائے تو فرمایا: ''اب میں تمہارے پاس سے چلے جانے والا ہوں۔ یہ سن کر میرے والد نے آپﷺ سے پوچھا: "یا رسول اللہ (آپﷺ پر میرے ماں باپ قربان، آپﷺ کے اہل وعیال کہاں رہیں گے؟"۔ آپ نے جواب دیا: "ابھی تو اللہ تعالیٰ نے صرف مجھے ہجرت کا حکم دیا ہے۔ البتہ تمہیں بھی میرے ساتھ تنہا ہی چلنے کی اجازت ملی ہے۔ چنانچہ اس کے بعد میری بہن اسماء نے ایک موزے میں کچھ درہم ڈال کر اس کا منہ سی دیا تاکہ میرے والد سے اپنے ساتھ لے جا سکیں۔ انہوں نے دونوں سواریوں کو بھی ہمارے سمیت سفر کے لیے تیار کر دیا"۔

اس کے بعد حضرت عائشہ رضی اللہ عنہا فرماتی ہیں: کہ

"پھر ان کے والد رسول اللہﷺ کے ہمراہ دونوں اونٹ لے کر مکے سے (رات کے اندھیرے ہی میں) غارثور کی سمت چلے گئے"۔

حضرت عائشہ رضی اللہ عنہ نے اس روایت میں یہ اضافہ کیا ہے کہ آنحضرتﷺ نے ان کے والد یعنی حضرت ابوبکر رضی اللہ عنہ سے قیمت دے کر سواری قبول کی تھی۔ اس کے بعد وہ فرماتی ہیں:

"رسول اللہﷺ اور میرے والد نے اس غار میں تین راتوں تک قیام کیا تھا"۔

پھر فرماتی ہیں:

"میرے بھائی عبداللہ رات بھر غار کے آس پاس رہتے تھے اور جیسا کہ انہیں میرے والد نے حکم دیا تھا صبح کو مکے میں واپس آجاتے تھے اور جو باتیں رسول اللہﷺ کی ہجرت کے بارے میں قریش آپس میں کرتے تھے ان کی خبر رات کو غار کے قریب جاکر انہیں پہنچا دیتے تھے"۔

حضرت عائشہ رضی اللہ عنہا نے یہ بھی فرمایا کہ ان دونوں سواریوں کو حضرت ابوبکر رضی اللہ عنہ کے غلام عامر بن فہیرہ ان کی بکریوں کے ساتھ چرایا کرتے تھے اور ان میں جو بکریاں ان دنوں دودھ دیتی تھیں ان کا دودھ حسب ضرورت رات کے وقت غار میں پہنچا دیتے تھے اور اپنا ریوڑ پہلے ہی مکے پہنچا کر ان دونوں اونٹوں کو کہیں چھپا کر باندھ دیتے تھے۔ ان کا یہ عمل تین راتوں تک برابر جاری رہا۔

حضرت عائشہ رضی اللہ عنہا کی بہن جس طرح آنحضرتﷺ اور اپنے والد کو کھانا پہنچاتی تھیں اس کا ذکر پہلے کیا جاچکا ہے۔ (مؤلف)

جیسا کہ پہلے بیان کیا جا چکا ہے رسول اللہﷺ اور ابوبکر رضی اللہ عنہ نے ایک شخص کو جو بنی دئل میں سے بنی عبد ابن عدی کا آدمی تھا اور ساربانی کا کام کرتا تھا اجرت پر راستہ بتانے اور اپنی سواریوں کے ساتھ چلنے کے لیے ٹھہرا لیا تھا کیونکہ وہ تمام راستوں سے بخوبی واقف تھا۔ وہ شخص اگر یہ کفار قریش میں سے تھا لیکن آل عاص میں عاص بن وائل سہمی کے قبلے کے حلیفوں میں سے تھا اور اس سے آپﷺ کی اور حضرت ابوبکر رضی اللہ عنہ مکے سے روانگی اور غارثور میں قیام کو راز میں رکھنے کی قسم لے لی گئی تھی۔ اسے تین دن کے بعد سواریاں لے کر غار پر آجاتا تھا۔ چنانچہ مذکورہ بالا راہبر اور اس کے ساتھ عامر بن فہیرہ بھی تیسری رات کو وہاں آگئے اور اس کے بعد آنحضرتﷺ اور ابوبکر رضی اللہ عنہ ان سواریوں پر سوار ہوکر اس رہبر کے بتائے ہوئے راستے پر اس کے ساتھ سواحلی علاقے کی طرف روانہ ہوگئے۔

ابن شہاب کہتے ہیں کہ انہیں عبدالرحمٰن بن مالک مدلجی نے جو سراقہ کا چچازاد بھائی تھا اپنے والد کی زبانی بتایا اور یہ کہا کہ اس کے والد کو خود سراقہ بن مالک ابن جعشم کی زبان سے براہ راست معلوم ہوا کہ ایک روز ان کے قبیلے میں کفار قریش کا ایک شخص ان کی طرف سے ایک خط لے کر آیا تھا جب کہ سراقہ بھی اپنی قوم کے لوگوں کے ساتھ وہاں بیٹھا ہوا تھا۔ جب وہ خط پڑھا گیا تو اس سے معلوم ہوا کہ کفار قریش نے رسول اللہﷺ اور ان کے ساتھی یعنی ابوبکر رضی اللہ عنہ کو قتل کرنے یا زندہ گرفتار کر کے مکہ پہنچانے کے لیے بہت بڑا انعام مقرر کر رکھا تھا۔ سراقہ نے بیان کیا کہ اس خط کا مضمون سن کر وہ چپکے سے وہاں سے اٹھا اور اپنے ایک پڑوسی دوست کے پاس جاکر اس سے کہا کہ وہ اس کا گھوڑا لےکر چپکے سے ان کے علاقے کے نشیبی حصے میں چلا جائے۔ اس کے تھوڑی دیر بعد وہ خود بھی اپنے گھر کے پچھلے دروازے سے نکل کر اس جگہ پہنچ گیا جہاں اس کا وہ پڑوی دوست گھوڑا لیے اس کا منتظر تھا۔ سراقہ کے بیان کے مطابق اس نے صحیح راستے کا تعین کرنے کے لیے پہلے تو عربوں کی رسم کے مطابق بطور شگون اِدھر اُدھر تیر پھینکنا چاہے مگر اس کا ایک تیر بھی آگے جانے کی بجائے اس کے ہاتھ سے نکل کر زمین پر گرا اور وہیں گڑ کر رہ گیا۔ یہ دیکھ کر وہ جھنجھلایا اور یونہی اندازے سے گھوڑے کو ایک طرف سرپٹ دوڑا دیا۔ تھوڑی دور جاکر اس نے دیکھا کہ کافی دور کچھ لوگ اس راستے پر آگے جارہے ہیں۔ چنانچہ یہ سوچ کر کہ یہی وہ لوگ ہیں جن کی اسے تلاش ہے وہ آگے بڑھا تو ان کے قریب پہنچ کر اس نے دیکھا کہ دو
آدمی اونٹوں پر سوار اور دو اور اشخاص ان کے آگے پیچھے چل رہے ہیں ان کے بالکل نزدیک پہنچ کر اس نے دیکھا کہ واقعی وہ اس کے مطلوبہ لوگ تھے۔ یہ دیکھ کر جیسا کہ سراقہ نے بیان کیا، اس نے اپنا نیزہ سنبھالا اور ان شتر سواروں پر حملہ کرنا چاہا لیکن یہ دیکھ کر حیران رہ گیا کہ اس کا گھوڑا اپنی جگہ سے ملنے کا نام نہیں لیتا۔ یہی نہیں بلکہ اس کے گھوڑے کے سم زمین میں گڑتے جا رہے تھے، جب اس نے گھوڑے کی لگام کھینچ کر اسے دوبارہ آگے بڑھانا چاہا تو اس کے پاؤں پہلے سے زیادہ زمین میں دھنس گئے یہ دیکھ کر اس نے سوچا کہ یہ معاملہ یقیناً رسول اللہﷺ کے نبی ہونے کا ثبوت ہے۔ چنانچہ وہ فوراً ہی گھوڑے سے اُتر آیا اور آپ سے معافی کا خواستگار ہوا اور آپ کو سارا واقعہ سنایا۔ چنانچہ رحمت عالمﷺ نے اس کی سچائی کا اندازہ فرماکر اسے معاف فرمادیا اور اسے وہاں سے واپس جانے کی اجازت دے دی۔ پھر بھی اس نے آپ سے عرض کیا کہ آپ اسے کسی کاغذ پر تحریر فرما کر دے دیں کہ آپﷺ نے اسے امان دے دی ہے۔ اس کے اصرار اور لجاجت کے پیش نظر آپ نے عامر بن فہیرہ کو جو پڑھنا لکھنا جانتے تھے حکم دیا کہ وہ اسے چند سطریں بطور "امان نامہ" لکھ کر دے دیں۔ عامر بن فہیرہ نے آپﷺ کے حکم کی تعمیل کر دی۔ تو سراقہ وہ کاغذ جیسی چیز لے کر آپ کو سلام کر کے اطمینان کے ساتھ وہیں سے واپس ہوگیا اور رسول اللہﷺ یہ آگے روانہ ہوگئے۔ عامر بن فہیرہ نے وہ "امان نامہ'' کو سالن میں تر کر کے کسی خشک پتے یا باریک چمڑے پرلکھا تھا۔

بخاریؒ ابن شہاب کے حوالے سے فرماتے ہیں کہ انہیں یعنی ابن شہاب کو عروہ بن زبیر نے بتایا کہ ان کے والد زبیر رضی اللہ عنہ کو رسول اللہﷺ نے مکے سے مدینے کے سفر کے دوران دیکھا کہ جب وہ مسلمان تاجروں کے ایک قافلے کے ساتھ شام سے
واپس آرہے تھے۔ عروہ بن زبیر کو اپنے والد کی زبانی یہ بھی معلوم ہوا کہ جب انہوں نے رسول اللہﷺ اور ابوبکر رضی اللہ عنہ اپنے والد کی زبانی یہ بھی معلوم ہوا کہ جب انہوں نے رسول اللہﷺ اور ابوبکر رضی اللہ عنہ کو مدینے کی طرف جاتے دیکھا تو وہ سفید لباس میں ملبوس تھے اور یہ کہ آپﷺ کے مکے سے روانگی کی اطلاع مدینے میں مسلمانوں کو مل چکی تھی اور وہ لوگ صبح ہوتے ہی شہر سے باہر
مکے کے راستے میں آپﷺ کا ہر روز انتظار کرتے تھے۔ لیکن جب دن ڈھلنے لگتا تو واپس اپنے اپنے گھروں کو چلے جاتے تھے۔ جب وہ کسی کو جیسا کہ انہیں معلوم ہوچکا تھا سفید کپڑوں میں ملبوس مدینے کی طرف آتا دیکھتے تو سمجھتے کہ وہ آپﷺ ہی تھے لیکن قریب آنے پر معلوم ہوتا کہ وہ تو سفید عربی لباس میں کوئی یہودی تھا۔ بہرکیف ان کی خوش قسمتی سے ایک روز آپﷺ مدینے میں تشریف لے ہی
آئے۔ اور وہ لوگ خوشی سے آپ کے گرد و پیش ہوکر چلنے لگے حتی کہ آپ قبیلہ بنی عمرو بن عوف میں جا پہنچے اس روز، روز دوشنبہ اور ربیع الاول کا مہینہ تھا۔ اس وقت ابوبکر رضی اللہ عنہ لوگوں کے سامنے کھڑے رہے جب کہ آپ بیٹھ گئے۔ وہ لوگ جنہوں نے رسول اللہﷺ کو اس وقت تک نہیں دیکھا تھا آگے بڑھ بڑھ کر آپ کو دیکھنے کی کوشش کرنے لگے لیکن چونکہ اس وقت آپﷺ پر دھوپ آنے
لگی تھی اس لیے حضرت ابوبکر رضی اللہ عنہ نے آپ کے سرمبارک پر اپنی چادر سے سایہ کردیا تو لوگوں کو معلوم ہوگیا کہ رسول اللہﷺ ان دونوں میں سے کون سے ہیں؟۔

آنحضرتﷺ نے بنی عمرو بن عوف میں سات روز قیام فرمایا اور وہاں ایک مسجد کی بنیاد ڈالی جو اسلام میں پہلی مسجد تھی اور جہاں آپﷺ نے نماز پڑھی۔ اس کے بعد آپﷺ اونٹنی پر سوار ہوکر آگے بڑھے اور لوگ آپ کے ساتھ ساتھ چل رہے تھے۔ آپﷺ کی اونٹنی چلتے چلتے آخرکار خود بخود وہاں ٹھہر گئی جہاں آج کل مسجد نبوی ہے۔ یہ جگہ حجراسود بن زرارہ میں دو یتیم لڑکوں سہل و سہیل کی تھی جنہوں نے وہ جگہ آپ کے لیے ہبہ کرنا چاہی لیکن آپﷺ نے انکار کر دیا اور انہیں بعد میں اس کی قیمت ادا کر دی گئی۔ بہرکیف آپ اس جگہ سواری سے اتر پڑے اور فرمایا کہ "یہی میری منزل ہے"۔ وہاں بھی آپﷺ نے مسجد کی بنیاد ڈالی اور اس روز مدینے کے جملہ مسلمانوں کے ساتھ وہیں نماز ادا فرمائی۔

اسے رسول اللہﷺ کا معجزہ یا مدینے میں آپ کی تشریف آوری کی برکت سمجھنا چاہیے کہ سوکھے جانوروں کے تھنوں میں بھی دودھ اتر آیا۔ چنانچہ آپﷺ نے اور آپ کے ساتھ دوسرے لوگوں نے بھی پیٹ بھر کر دودھ پیا۔ اس سے قبل مدینے کے
مسلمانوں میں ہر طرف بلند آواز سے کہا جا رہا تھا:

"رسول اللہﷺ آگئے محمد (ﷺ) آگئے"۔

ابن ہشام بیان کرتے ہیں کہ اس وقت جملہ مسلمانوں کی زبان پر یہ شعر تھا۔

**<span class="arabic-text">لا عيش الا عيش الآخرة</span> ۔۔۔۔۔۔ <span class="arabic-text">اللهم ارحم الانصار و المهاجره</span>**

یہ شعر آپﷺ سے منسوب کیا جاتا ہے لیکن ابن شہاب زمان فرماتے ہیں کہ جب سوکھے جانوروں کے تھنوں میں دودھ اترا تو آپﷺ نے بےساختہ فرمایا تھا:

**<span class="arabic-text">هذا الحمال لا حمال خيبر</span> ۔۔۔۔۔۔ <span class="arabic-text">هذا ابر ربنا واطهر</span>**

اور یہ بھی:

**<span class="arabic-text">لاهم ان الاجر اجر الاخره</span> ۔۔۔۔۔۔۔ <span class="arabic-text">فارحم الانصار والمهاجره</span>**

احادیث میں ان اشعار کے علاوہ کوئی دوسرا ایسا شعر نہیں آیا جسے پورے طور پر آپ سے منسوب کیا گیا ہو۔ البتہ یہ ضرور ذکر آیا ہے کہ آپ نے اس وقت یہ فرمایا تھا:

**<span class="arabic-text">لا عيش الا عيش الآخره</span> ۔۔۔۔۔ <span class="arabic-text">اللهم ارحم المهاجرين والانصار</span>**

ترجمہ: "عیش آخرت کے سوا کوئی دوسرا عیش نہیں ہے۔ یا اللہ مہاجرین و انصار پر رحم فرما"۔ (مؤلف)

## مدینے میں رسول اللہﷺ کا داخلہ اور آپ کی منزل کا تقرر

بخاری کی بیان کردہ روایت جو پہلے پیش کی گئی اس میں بتایا گیا ہے کہ آنحضرتﷺ مدینے میں دوپہر کے وقت داخل ہوئے تھے۔ اگر واقعی ایسا ہی ہوا ہوگا تو آپﷺ یقیناً وہاں وقت زوال کے بعد داخل ہوئے ہوں گے جیسا کہ صحیحین میں اسرائیل کی روایت میں ابی اسحٰق، ابراء بن عازب اور حضرت ابوبکر رضی اللہ عنہ کے حوالے سے بتایا گیا ہے کہ آپﷺ اور ابوبکر رضی اللہ عنہ وہاں رات کے کسی حصے میں داخل ہوئے تھے اور پھر یہ سوال پیدا ہوا تھا کہ آپ کہاں قیام فرمائیں گے اور آپﷺ عبدالمطلب کے نانہالی عزیزوں میں ٹھہریں گے۔ اس التباس کی توضیح یہ ہے کہ عرب میں عموماً بعد زوال بشام کے ہر حصے کو عموماً رات سے تعبیر کیا جاتا ہے کیونکہ موسم گرما کی دوپہر کے بعد زوال ہی ہوتا ہے اور اس وقت سے رات تک ہر وقت کو وہاں رات کہتے ہیں۔ چنانچہ یہ توضیح اگر درست ہے تو آپ نے قباء میں قیام کے دوران رات بنی نجار میں بسر فرمائی ہوگی۔ واللہ اعلم

بہرکیف بخاریؒ نے زہری اور عروہ کے حوالے سے بیان کیا ہے کہ آنحضرتﷺ قباء میں بنی عمرو بن عوف کے پاس دس راتیں بسر فرمائی تھیں اور وہاں ایک مسجد کی بنیاد رکھی تھی اور اس کے بعد آپﷺ سوار ہوکر اندرون مدینہ کے طرف تشریف لے گئے تھے اور لوگ آپ کے ساتھ ساتھ چل رہے تھے اور آخرکار وہاں رُکے تھے جہاں آج کل مسجد نبوی واقع ہے اس روایت میں یہ بھی بتایا گیا ہے کہ اس جگہ تعمیر مسجد کے لیے جگہ دو یتیم لڑکوں سہل و سہیل سے خریدی گئی تھی نیز یہ کہ یہ جگہ بنی نجار کے علاقے میں واقع تھی۔

محمد بن اسحٰق کہتے ہیں کہ ان سے محمد بن جعفر بن زبیر رضی اللہ عنہ نے (عروہ بن زبیر کے حوالے سے) بیان کیا اور آخرالذکر یعنی محمد بن جعفر بن زبیر نے اس روایت میں عبدالرحمن ابن عویم بن ساعدہ کے حوالے سے بتایا کہ انہیں ان کی قوم کے ان لوگوں نے جو رسول اللہﷺ کے اصحاب میں تھے سنایا کہ جب سے انہوں نے آپ کی مکے سے روانگی کی خبر سنی تو وہ روز شہر سے باہر نکل کر صبح
سے شام تک آپ کی تشریف آوری کے منتظر رہتے تھے۔ انہوں نے یہ بھی سنایا کہ حالانکہ ان دنوں موسم گرما کی سخت گرمی کا زمانہ تھا لیکن وہ لوگ کڑی دھوپ میں بھی آپ کا انتظار کیا کرتے تھے اور رات کا اندھیرا پھیلنے کے بعد مایوس ہوکر اپنے اپنے گھروں کو چلے جاتے تھے۔ انہوں نے یہ بھی بیان کیا کہ جس روز رسول اللہﷺ مدینے میں تشریف لائے تو اتفاقاً سب سے پہلے آپﷺ کو ایک یہودی نے دیکھا اور وہ چلا کر بولا:

"اے بنی قیلہ تمہیں اپنے جن بزرگ کا انتظار تھا وہ تشریف لے آئے ہیں"۔

اس کے زبان سے یہ سن کر وہ لوگ آپ کی طرف دوڑے تو انہوں نے دیکھا کہ آپ ایک درخت کے ساتھ میں تشریف فرما ہیں اور آپﷺ کے ساتھ ابوبکر رضی اللہ عنہ بھی تھے جنہوں نے آپﷺ کو نہیں دیکھا تھا۔ وہ آپﷺ میں اور ابوبکر رضی اللہ عنہ میں امتیاز نہیں کرسکے تھے یہاں تک کہ جب آپ کے سرمبارک پر دھوپ آئی تو ابوبکر رضی اللہ عنہ نے آپﷺ کے سرمبارک پر اپنی چادر سے سایہ کردیا۔ تب جاکر وہ لوگ آپ کو پہچانے۔

اس قسم کی روایت ہم اس سے قبل بخاری رضی اللہ عنہ کے حوالے سے پیش کر چکے ہیں نیز "مغازیہ" میں موسیٰ بن عقبہ کی روایت بھی ایسی ہی ہے۔ اس کے علاوہ امام احمدؒ فرماتے ہیں کہ ان سے پہلے ہاشم نے اور پھر سلمان نے ثابت اور انس بن مالک کے
حوالے سے بیان کیا کہ آخرالذکر کے بقول جب رسول اللہﷺ مدینے تشریف لائے تو وہ ان لڑکوں میں جو آپﷺ کی تشریف آوری کا بلند آواز سے اعلان کر رہے تھے پیش پیش تھے لیکن آپﷺ کو دیکھ نہیں سکے تھے۔ انہوں نے ان دوسرے لڑکوں کے ساتھ
دوبارہ وہی نعرہ لگایا لیکن کوشش کے باوجود آپ کو دیکھ نہیں سکے۔ تاہم انہیں آخرکار آنحضرتﷺ اور حضرت ابوبکر رضی اللہ عنہ نظر آہی گئے۔ ان کے بقول وہ اور دوسرے لوگ اس وقت مدینے کے ایک غیرآباد علاقے میں تھے۔ سب سے پہلے ایک بدوی شخص آپ کی آمد کا اعلان کرتا ہوا آگے آگے آیا تو انصار جن کی تعداد قریباً پانچ سوتھی آپ کے استقبال کے لیے آگے بڑھنے وہ کہے جاتے تھے: "اے اللہ والو! مبارک ہو۔ اس کے بعد پھر تو جب آپﷺ مدینے میں داخل ہوئے لوگ ہر گھر سے نکل پڑے اور کچھ لوگ گھروں کی چھت پر چڑھ کر بلند آواز سے کہنے لگے۔ ہاں ہاں وہی ہیں، وہی ہیں"۔ انس رضی اللہ عنہ کہتے ہیں کہ ایسا منظر میں نے اپنی زندگی میں اس سے قبل اور اس کے بعد کبھی نہیں دیکھا۔ اس کے بعد وہ زور دے کر بیان کرتے ہیں کہ اتنی بھیٹر کا منظر یا تو انہوں نے اس وقت دیکھا تھا جب رسول اللہﷺ مدینے میں تشریف لائے تھے یا پھر اس روز دیکھا جب آپﷺ نے وفات پائی۔

بیہقی نے بھی مدینے میں رسول اللہﷺ کی تشریف آوری کا منظر حاکم، اصم، محمد بن اسحاق صنعانی، ابی نفر باشم بن قاسم سلیمان بن مغیرہ ثابت اور انس کے حوالے سے قریب ایسا ہی پیش کیا ہے۔

صحیحین میں اسرائیل کے انداز میں ابی اسحٰق، براء اور حضرت ابوبکررضی اللہ عنہ کے حوالے سے رسول اللہﷺ کے مدینے میں داخلے کی جو روایت پیش کی گئی ہے۔ اس میں بتایا گیا ہے کہ جب آنحضرتﷺ اور حضرت ابوبکرصدیق رضی اللہ عنہ وہ مدینہ میں داخل ہوئے تو لوگ استقبال کرنے والوں کے علاوہ جوق در جوق گھروں سے نکل آئے لڑکے زور زور سے اعلان کرنے لگے:

"اللہ اکبر، رسول اللہﷺ تشریف لے آئے، اللہ اکبر، محمدﷺ تشریف لے آئے"۔

اس کے اگلے دن پھر انہیں مناظر کے ساتھ وہ دوسرے واقعات پیش آئے جن کا ذکر پہلے کیا جاچکا ہے۔

بیہقی کہتے ہیں کہ انہیں ابوعمرو الادب اور ابوبکر اسماعیلی نے بتایا کہ انہوں نے اباخلیفہ اور ابن عائشہ کو کہتے سنا کہ جب رسول اللہﷺ مدینے میں تشریف لائے تو عورتیں اور لڑکیاں اپنے اپنے گھروں کی چھتوں پر خوشی سے یہ گیت گارہی تھیں:

**<span class="arabic-text">طلع البدر علينا من ثنيات الوداع</span>۔۔۔۔۔ <span class="arabic-text">وجب الشكر علينا ما دعا لله داع</span>**

محمد بن اسحاق بیان کرتے ہیں کہ رسول اللہﷺ جب قباء پہنچے تو بنی عمرو بن عوف کے بھائی کلثوم ابن ہدم کے پاس جو بنی عبید میں رہتے تھے قیام فرمایا، یہ بھی کہا جاتا ہے کہ آپ وہاں سعد بن خیثمہ کے ہاں ٹھہرے، ایک اور راوی کے مطابق آپ کا قیام کلثوم من عدم ہی کے ہاں تھا لیکن آپﷺ نے سعد بن خیثمہ کے مکان پر تشریف فرما ہو کر لوگوں سے خطاب فرمایا۔ یہ مکان خالی تھا چونکہ سعد بن خیثمہ کے اہل و عیال نہیں تھے۔ ابن اسحاق کی اس روایت کے مطابق حضرت ابوبکر رضی اللہ عنہ نے سخ میں خبیب بن اساف کے پاس جو بنی حارث بن خزرج سے تعلق رکھتے تھے قیام فرمایا تھا لیکن بعض لوگ کہتے ہیں کہ ان کا قیام خارجہ بن زید بن ابی زہیر کے ہاں ہوا تھا جو بنی حارث بن خزرج کے بھائی تھے۔

ابن اسحٰق کہتے ہیں: حضرت علی رضی اللہ عنہ بن ابی طالب نے آنحضرتﷺ کی مکے سے روانگی کے بعد وہاں تین شب و روز قیام فرمایا اور آپﷺ کے حکم کے مطابق لوگوں کی امانتیں ان کے مالکوں کو واپس کرکے اور صدقات کی رقوم یا اشیاء مستحق لوگوں میں تقسیم کرنے کے بعد مدینے تشریف لے گئے تھے اور انہوں نے بھی رسول اللہﷺ کے پاس ہی کلثوم بن ہدم کے مکان پر قیام کیا تھا لیکن ان کا قیام قباء میں ایک یا دورات ہی رہا تھا۔

ابن اسحٰق کی روایت میں یہ بھی بیان کیا گیا ہے کہ قباء میں حضرت علی رضی اللہ عنہ جس مکان میں قباء میں قیام فرما تھے اس کے برابر کے مکان میں ایک مسلمان عورت رہتی تھی جس کا شوہر نہیں تھا لیکن حضرت علی رضی اللہ عنہ نے دیکھا کہ رات کے وقت دونوں دن ایک شخص نے اس کا دروازہ کھٹکھٹایا اور جب اس عورت نے دروازہ کھولا تو اس شخص نے باہر ہی سے اسے کوئی چیز دی اور واپس چلا گیا۔ چنانچہ دوسرے دن حضرت علی رضی اللہ عنہ نے اس عورت سے کہا:

"اے اللہ کی بندی! تیرا شوہر تو ہے نہیں، پھر یہ شخص جو رات کے وقت تیرا دروازہ کھٹکھٹا کر باہر ہی سے تجھے کچھ نہ کچھ دے جاتا ہے؟"۔

اس عورت نے جواب دیا:

"یہ شخص سہل بن حنیف ہے۔ جب اسے معلوم ہوا کہ میرا نہ شوہر ہے نہ کوئی دوسرا ایسا آدمی ہے جو میری روزی کا
بندوبست کرے تو وہ چپکے سے رات کے وقت مجھے روزانہ کھانے پینے کے لیے کچھ نہ کچھ دے جاتا ہے"۔

حضرت علی رضی اللہ عنہ کے بقول سہل بن حنیف ان کے ہمراہ مدینے سے عراق چلا گیا تھا اور وہ وہاں بھی اس کی اس طرح خاموشی سے بےسہارا لوگوں کی مدد کرنے پر اس کی تعریف کیا کرتے تھے۔

ابن اسحٰق کا بیان ہے کہ رسول اللہﷺ نے قباء میں پیر کے دن سے جمعرات کے روز تک قیام فرمایا اور وہاں آپﷺ نے
ایک مسجد کی بنیاد بھی رکھی تھی اور جمعہ کے روز وہاں سے روانہ ہوگئے لیکن بن عمر ابن عوف کے خیال میں آپ کا قیام وہاں اس سے زیادہ رہا تھا۔ ویسے عبداللہ بن ادریس نے محمد بن اسحاق کے حوالے سے یہ بیان کیا کہ بنوعمرو بن عوف کے خیال میں آپﷺ نے ان کے ہاں اٹھارہ راتیں بسر فرمائی تھیں۔ بہرکیف جیسا کہ بخاری کی روایت میں ہے اور یہ روایت انہوں نے زہری کے ذریعہ اور عروہ کے حوالے سے پیش کیا ہے، آپﷺ نے بنی عمرو بن عوف کے ہاں قریباً دس راتیں گزاری تھیں حالانکہ موسیٰ بن عقبہ مجمع بن یزید
بن حارثہ کے حوالے سے کہتے ہیں کہ آپﷺ نے ہمارے ہاں یعنی عمرو بن عوف کے پاس قباء میں بارہ راتیں قیام فرمایا تھا جب کہ واقدی بیان کرتے ہیں کہ آپ وہاں چودہ راتیں ٹھہرے تھے۔

ابن اسحاق کہتے ہیں کہ جہاں تک انہیں علم سے رسول اللہﷺ نے قباء میں جمعہ کی نماز بنی سالم بن عوف کے ساتھ اس مسجد میں ادا فرمائی تھیں جس کی بنیاد آپ نے اس وادی میں جسے وادی رانوناء کہا جاتا تھا رکھی تھی۔ ویسے اس کے بعد آپ نے جمعہ کی نماز باقاعدہ مدینے میں ادا فرمائی تھی۔ بہرکیف جب آپﷺ قباء سے (اونٹنی پر سوار ہوکر آگے روانہ ہونے لگے تو عتبان بن مالک اور عباس بن عبادہ بن نضلہ اور بنی سالم کے دوسرے لوگوں نے آپ سے عرض کیا: یا رسول اللہﷺ ابھی آپ ہمارے ہاں چند روز اور قیام فرمایئے لیکن آپﷺ نے فرمایا:

"اب آپ لوگ اس اونٹنی کا راستہ چھوڑ دیں کیونکہ یہ مامور ہے اور اب میری یہ اونٹنی آگے چل کر خود بخود جہاں ٹھہرے گی میں وہیں سواری سے اتروں گا اور میری منزل بھی وہی ہوگی۔[^1]

یہی درخواست آپﷺ سے بعد میں جب آپﷺ کے بعد دیگرے بنی بیاضہ اور بنی ساعدہ کے مکانوں کے پاس سے گزرے تو
ان قبیلوں کے لوگوں میں سے بالترتیب زیاد بن لبید اور فروہ بن عمرو نے اور سعد بن عبادہ اور منذر بن عمرو نے کی لیکن آپﷺ نے انہیں بھی وہی جواب دیا جو ابن اسحٰق نے اپنی متعلقہ روایت میں بطور حدیث نبوی پیش کیا ہے اور جس کا اندراج سطور بالا میں ہوچکا ہے۔

ابن اسحٰق بیان کرتے ہیں کہ یہی ارشاد آپ نے اس وقت بھی فرمایا جب آپ اس کے بعد یکے بعد دیگرے بنی حارث بن
خزرج اور عدی بن نجار کے مکانوں کے قریب سے گزرے اور ان قبائل کے لوگوں میں سے بالترتیب سعد بن ربیع، خارجہ بن زید، عبداللہ بن رواحہ اور سلیط بن قیس ابوسلیط اسیدہ بن خارجہ نے بھی آپ سے وہی درخواست کی تھی بلکہ عدی بن نجار کے لوگوں نے تو آپ سے زور دے کر یہ بھی عرض کیا تھا کہ آپ اپنے ماموؤں میں بھی چند روز قیام فرمائیں کیونکہ وہ لوگ ام عبدالمطلب سلمی بنت عمرہ کے رشتے سے آپ کے ماموں لگتے تھے لیکن آپ انہیں بھی وہی جواب دے کر کہ آپ کا ناقہ مامورہ من اللہ ہے آگے روانہ ہوگئے تھے اور مدینے میں آپ کی اونٹنی خود بخود رک کر وہاں بیٹھ گئی تھی جہاں آج کل مسجد نبوی ہے جس پر آپﷺ نے فرمایا تھا
کہ "یہی میری منزل ہے" اور جیسا کہ پہلے بیان کیا گیا ہے مسجد کے لیے یہ جگہ آپ نے دو یتیم لڑکوں سہل و سہیل سے جو حجر معاذ بن عفرہ میں رہتے تھے قیمتاً خرید فرمائی تھی۔ بخاریؒ کی روایت کے مطابق جو پہلے پیش کی جاچکی ان لڑکوں کا قیام حجراسعد بن زرارہ میں تھا۔ واللہ اعلم

موسیٰ بن عقبہ بیان کرتے ہیں کہ رسول اللہﷺ راہ میں عبداللہ بن ابی بن سلول کے مکان کے قریب لمحہ بھر ٹھہرے تھے
اور منتظر تھے کہ وہ مکان سے نکل کر غالباً آپﷺ سے اپنے پاس قیام کی درخواست کرے گا لیکن وہ جو ان دنوں اپنے قبیلے کا سردار تھا مکان میں موجود ہونے کے باوجود باہر تک نہیں آیا۔ آپﷺ نے بعد میں جب اس کا ذکر انصار میں سے ایک شخص سے کیا تو وہ بولا:

"حضورﷺ اس عزت کا تاج اور اس کا شرف تو اللہ تعالیٰ کی طرف سے نصیب میں تھا۔ پھر یہ سعادت اسے کیسے نصیب
ہوتی؟"۔

---

[^1] اس حدیث کا ترجمہ حتی الامکان لفظی پیش کرنے کی کوشش کی گئی ہے۔ (مترجم)

---

موسیٰ بن عقبہ بیان کرتے ہیں کہ جیسے ہی آنحضرتﷺ قباء سے اونٹنی پر سوار ہوکر آکے چلے وہاں سے بہت سے انصارجمع ہوکر آپ کے ساتھ پہل رہے تھے لیکن اونٹنی کی مہار جو آپﷺ نے چھوڑ رکھی تھی اسے آپ کی کرامت سمجھتے ہوئے کسی نے پکڑ کر چلنے کی جرات نہیں کی۔ اس کے علاوہ جس قبیلے والوں نے آپ سے اپنے یہاں قیام کی درخواست کی آپﷺ نے ان سے یکے بعد دیگرے یہی فرمایا کہ آپ کی اونٹنی مامور من اللہ ہے۔ لہذا جہاں وہ خود بخود رکے گی وہی آپ کی منزل ہوگی اور آپ کو ہیں قیام فرمائیں گے۔ آخرکار جہاں آپﷺ کی اونٹنی چلتے چلتے خود بخود رُکی بلکہ بیٹھ گئی وہ حضرت ابوایوب انصاری رضی اللہ عنہ کا دروازہ تھا۔
چنانچہ آپﷺ نے وہیں اتر کر مدینے میں انہی کے ہاں قیام فرمایا۔ پھر آپﷺ نے اس جگہ کے متعلق جو ان کے مکان کے قریب خالی پڑی تھی دریافت فرمایا تو انہوں نے بتایا کہ وہ زمین معاذ بن عفراء میں سے دو یتیم بچوں سہل و سہیل کی ملکیت تھی۔ چنانچہ آپﷺ نے وہ زمین مسجد کے لیے ان لڑکوں سے قیمت دے کر لے لی اور وہاں اس مسجد کی بنیاد رکھی جواب مسجد نبوی کہلاتی ہے۔ ویسے آپ نے مسجد کی تعمیر اور اس کے ساتھ اپنی مستقل قیام گاہ تیار ہونے تک حضرت ابوایوب، خالد بن زید رضی اللہ عنہما کے مکان ہی پر قیام فرمایا جنہوں نے اپنے دروازے پر آپ کی اونٹنی کے بکتے ہی اس کی مہار سنبھال لی تھی اور آپﷺ سے اپنے گھر میں تشریف لے جانے کی گزارش تھی۔

ابن اسحٰق نے بھی یہ روایت اسی طرح بیان کرتے ہوئے آخر میں بیان کیا ہے کہ مسجد کی تعمیر میں انصار و مہاجرین کے علاوہ خود رسول اللہﷺ بھی شریک تھے۔

بنائے مسجد کا تفصیلی ذکر ہم آگے چل کر ان شاءاللہ عنقریب کریں گے۔ (مؤلف)

بیہقی اپنی کتاب "الدلائل" میں بیان کرتے ہیں اور ابوعبداللہ بھی کہتے ہیں کہ انہیں ابوالحسن علی بن عمروالحافظ، ابوعبدالله محمد بن مخلد الدوری، محمد بن سلیمان بن اسمعیل ابن ابی الورک، ابراہیم بن صرمہ اور یحییٰ بن سعید نے یکے بعد دیگرے اسحاق بن عبداللہ بن ابی طلحہ اور انس کے حوالے سے بتایا کہ جب آخرالذکر رسول اللہﷺ کی مدینے میں آمد کی خبر سن کر آپ کی خدمت میں حاضر ہوئے تو انہوں نے دیکھا کہ انصار کے مرد اور عورتیں آپ کے پاس جمع ہوکر یکے بعد دیگر ے عرض کر رہے ہیں:

"یا رسول اللہﷺ ہمارے ہاں تشریف لے چلئے۔ یا رسول اللہﷺ ہمارے یہاں تشریف لے چلئے"۔

اور آپﷺ ان سے فرمارہے تھے:

"اس ناقے کو بلاؤ یہ اللہ تعالیٰ کی طرف سے مامور ہے، یہ جس طرف چاہے گی چلی جائے گی"۔

چنانچہ آپﷺ کی اونٹنی وہاں سے چل کر سیدھی ابوایوب انصاری رضی اللہ عنہ کے دروازے پر پہنچی اور وہیں رُک کر بیٹھ گئی۔ یہ دیکھ کر انصار کے وہ لوگ جو بنونجار کے پڑوس تھے دف بجا بجا کر گانے لگے:

**<span class="arabic-text">نحن جـوار مـن بـنــى الـنـجـار</span> ۔۔۔۔۔۔۔۔ <span class="arabic-text">يا حبذا محمد ﷺ من جار</span>**

ترجمہ: "ہم بنی نجار کے پڑوسی ہیں اے خوشا! محمدﷺ بھی ہمارے پڑوسی ہوگئے۔

یہ دیکھے کہ رسول اللہﷺ نے ان کے پاس جاکر ان سے پوچھا:

"کیا آپ لوگ مجھ سے محبت کرتے ہیں؟"۔

اس کے جواب میں وہ لوگ یک زبان ہوکر بولے:

"ہاں یا رسول اللہﷺ خدا کی قسم آپ سے محبت کرتے ہیں"۔

اس پر آپﷺ نے فرمایا:

"میں بھی خدا کی قسم تم سے محبت کرتا ہوں۔ میں بھی خدا کی قسم تم سے محبت کرتا ہوں۔ میں بھی خدا کی قسم تم سے محبت کرتا ہوں"۔

چونکہ یہ حدیث غریب ہے شاید اس لیے محدثین نے عموماً اپنی اپنی سنن میں اسے پیش نہیں کیا۔ البتہ حکم نے اپنی
"مستدرک'' میں اسے شامل کیا ہے۔

بیہقی نے اپنی مندرجہ بالا روایت میں مزید بیان کیا ہے کہ انہیں ابوعبدالرحمٰن سلمی اور ابوالقاسم عبدالرحمٰن بن سلیمان النحاس المقری نے بغداد میں بتایا نیز عمر بن حسن حلبی، ابوخیثمہ مصیصی اور عیسیٰ بن یونس نے عوف اعرابی، شمامہ اور انس کے حوالے سے بیان کیا کہ جب آنحضرتﷺ مدینے میں بنی نجار کے قریب پہنچے تو وہاں کے لوگ آپ کے سامنے آئے اور دف بجا بجا کر گانے لگے:

**<span class="arabic-text">نحن جـوار مـن بـنــى الـنـجـار</span>۔۔۔۔۔۔۔ <span class="arabic-text">يا حبذا محمد ﷺ من جار</span>**

اس پر رسول اللہﷺ نے فرمایا:

"اللہ جانتا ہے کہ میں (بھی) تمہیں دل سے چاہتا ہوں"۔ (ترجمہ حدیث)

یہی روایت ابن ماجہ نے ہشام بن عمار اور عیسیٰ بن یونس کے حوالے سے بیان کی ہے۔ صحیح بخاری میں معمر، عبدالوارث، عبدالعزیز اور انس کے حوالے سے اس روایت میں یہ اضافہ کیا گیا ہے کہ رسول اللہﷺ نے ان عورتوں اور لڑکیوں کے بارے میں جو آپﷺ کی مدینے میں تشریف آوری کی خوشی میں دف بجا بجا کر گا رہی تھیں انہیں مقبلین" فرما کر اپنی رائے گرامی کا اظہار فرمایا اور یہ بھی فرمایا: "تم میرے لیے محبوب ترین لوگوں میں سے ہو"۔ اور یہ بات آپﷺ نے تین بار ارشاد فرمائی۔

امام احمدؒ فرماتے ہیں کہ انہیں عبدالصمد بن عبدالوارث، ابی اور صہیب نے انس بن مالک کی بیان کردہ یہ روایت سنائی کہ
رسول اللہﷺ مدینے میں داخلے کے وقت سے کچھ پہلے حضرت ابوبکر رضی اللہ عنہ کے ساتھ ساتھ آہستہ آہستہ چل رہے تھے۔ اس وقت ابوبکر رضی اللہ عنہ اپنی عمر کے لحاظ سے بوڑھے لیکن آپ ان کے مقابلے میں جوان نظر آتے تھے نیز یہ کہ ابوبکر رضی اللہ عنہ کو وہاں لوگ پہچانتے تھے جب کہ آپﷺ کو نہیں پہچانتے تھے۔ اس لیے ایک اجنبی سے شخص نے حضرت ابوبکر رضی اللہ عنہ کودیکھ کر ان سے پوچھا:

"یا ابابکرؓ! یہ آپ کے ساتھ کون صاحب ہیں؟" ۔

حضرت ابوبکر رضی اللہ عنہ نے اس شخص کو جواب دیا:

"یہی وہ شخص ہے جس نے مجھے راستہ دکھایا، یہ جاننے والا ہی جانتا ہے کہ اس نے جو راستہ دکھایا وہ بھلائی کا راستہ ہے"۔

پھر جب حضرت ابوبکر رضی اللہ عنہ نے اس شخص کو غور سے دیکھا تو انہوں نے اسے پہچان لیا۔ اس کا نام فارس تھا۔ جب وہ ان کے اور نزدیک آیا تو انہوں نے اسے پہچان لیا۔ اس کا نام فارس تھا۔ جب وہ ان کے اور نزدیک آیا تو انہوں نے رسول اللہﷺ سے عرض کیا:

"یا رسول اللہ(ﷺ) یہ فارس ہے جو ہمارا تعاقب کرتا ہوا یہاں تک آپہنچا ہے"۔

یہ سن کر آپ نے اس شخص پر ایک نظر غور سے ڈالی اور پھر اللہ تعالی سے دعا کی:

"یااللہ! اسے ایسا اپاہچ کردے کہ یہ ہمارا تعاقب نہ کرسکے"۔

چنانچہ فارس اور اس کا گھوڑا وہیں گویا زمین میں گڑ کر رہ گئے یہ آپ کی دعا کا اثر تھا جسے اللہ تعالیٰ نے قبول فرمالیا تھا۔ یہ دیکھ کر فارس بہت حیران ہوا اور پھر عاجزی سے بولا:

"اے اللہ کے نبی(ﷺ) آپ جہاں چاہیں تشریف لے جائیں لیکن مجھے بھی اپنے ہمراہ لے چلیں"۔

اس کے جواب میں آپﷺ نے اسے وہیں ٹھہرے رہنے کی ہدایت فرمائی اور یہ بھی فرمایا کہ وہ آپ کے اور ابوبکر رضی اللہ عنہ کے تعاقب میں کسی کو نہ آنے دے۔ اس کے بعد آپ حرہ کی طرف بڑھ گئے اور پھر جب آپﷺ مدینے کے قریب پہنچے تو انصار آپ کے استقبال کو آگئے اور یک زبان ہوکر آپ کو اور ابوبکر رضی اللہ عنہ کو سلام کرنے لگے۔ حضرت ابوبکر رضی اللہ عنہ کے بقول وہ شخص یعنی فارس صبح تک آنحضرتﷺ کا مخالف اور جنگجو تھا لیکن شام کو آپ کا محافظ اور پہرہ دار بن چکا تھا۔ انصار نے آپﷺ سے عرض کیا کہ آپ اطمینان سے سوار ہوجائیں اور آگے تشریف لے چلیں کیونکہ اب آپ کے خادم حاضر ہوگئے ہیں۔ اس کے بعد جب آنحضرتﷺ دوبارہ سوار ہوکر آگے بڑھے تو مسلح انصار آپ کی حفاظت کے لیے آپ کے گردو پیش چل رہے تھے۔ پھر جیسا کہ سطور بالا میں ذکر ہوچکا ہے آپ کی اونٹنی جس کی آپﷺ نے مہار چھوڑ رکھی تھی چلتے چلتے حضرت ابوایوب انصاری کے دروازے پر آکر رُکی اور بیٹھ
گئی۔ اس وقت تک مدینے میں آپ کی آمد کی خبر ہر طرف پھیل گئی تھی اور لوگ خوشی سے اعلان کرتے پھر رہے تھے:

"رسول اللہ آگئے، رسول اللہ آگئے"۔

اس وقت عبداللہ بن سلام رضی اللہ عنہ قریب کے کسی باغ میں اپنے اہل و عیال کے لیے کھجور میں لینے لگے تھے۔ جب انہیں آپ کی آمد کی خبر ملی تو وہ فوراً وقت ضائع کیے بغیر وہاں پہنچ گئے جہاں آپ اپنی سواری سے اُترے تھے اور آپ سے عرض کیا:

"حضورﷺ! میرے یہاں تشریف لے چلئے"۔

آپﷺ نے فرمایا: "کس کا مکان قریب تر ہے؟“۔

یہ سنتے ہی ابوایوب انصاری بولے: "یا رسول اللہﷺ میرا گھر یہ رہا اور یہ اس کا دروازہ ہے"۔

چنانچہ آپﷺ نے انہی کے ہاں قیام کا فیصلہ فرمایا۔ کچھ دن بعد عبداللہ بن سلام نے آپﷺ سے عرض کیا: "یا رسول اللہﷺ! میں جانتا ہوں اور گواہی دیتا ہوں کہ آپﷺ اللہ کے سچے پیغمبر ہیں اور یہاں اشاعت حق کے لیے تشریف لائے ہیں"۔

پھر بولے میں یہاں کے یہودی بزرگوں، ان کے بیٹوں، یہاں کے سب سے بڑے عام یہودیوں اور ان کے بیٹوں سے بخوبی واقف ہوں۔ اگر آپﷺ ارشاد فرمائیں تو میں انہیں آپﷺ کی خدمت میں بازار ہوں۔ چنانچہ آپﷺ نے انہیں اجازت دے دی۔
پھر جب وہ یہودی آپﷺ کے پاس آئے تو آپﷺ نے انہیں بٹھا کر ارشاد فرمایا:

"اے اہل یہود! مجھے تم پر افسوس ہے، اللہ سے ڈرو کیونکہ وہی ذات واحد معبود ہے جس کا کوئی شریک نہیں۔ تمہیں معلوم ہونا چاہیے کہ میں اللہ کا رسول ہوں اور پیغام حق لے کر یہاں آیا ہوں۔ لہذا تم بھی مسلمان ہو جاؤ"۔

اس کے جواب میں یہودی بولے:

"جہاں تک ہمیں معلوم ہے وہ تثلیث ہے"۔

یہ روایت بخاری نے منفرد کر کے محمد کے حوالے سے اسے عبدالصمد سے منسوب کیے بغیر پیش کی ہے۔[^1]

ابن اسحٰق بیان کرتے ہیں کہ انہیں یزید بن ابی حبیب نے مرثد بن عبداللہ الیزنی نے ابی رھم کے حوالے سے بتایا کہ آخرالذکر سے خود ابوایوب انصاری نے بیان کیا کہ جب رسول اللہﷺ ان کے مکان میں تشریف فرما ہوئے تھے تو آپﷺ نے ان کے مکان کی فرشی منزل میں قیام فرمایا تھا اور وہ خود اور ان کی والدہ اوپر کی منزل میں تھے چنانچہ انہوں نے اسے معیوب سمجھ کر کہ آپﷺ تو نچلی منزل میں قیام فرمائیں جب کہ وہ اور ان کی والدہ ام ایوب رضی اللہ عنہ اوپر کی منزل میں رہتے ہیں آپ سے عرض کیا:

"یا رسول اللہ(ﷺ) کیا یہ بات خلاف ادب نہیں ہے کہ آپ ہمارے آقا ومولیٰ ہوکر فرش منزل پر قیام فرمائیں جب کہ آپ کا یہ غلام اور اس کی ماں اوپر کی منزل میں رہتے ہیں؟"۔

رسول اللہﷺ نے جواب دیا:

"نیچے کی منزل میں رہنے سے میری منزلت میں کوئی فرق نہیں آتا نہ آئے گا"۔

چنانچہ آپ کا یہ جواب سن کر ابوایوب انصاری رضی اللہ عنہ کو خاموش ہوجانا پڑا لیکن جب بارش ہوئی اور اس کا پانی اوپری منزل کی چھت سے چپک چپک کر فرش پر آنے لگا تو وہ یہ سوچ کر بہت گھبرائے کہ اگر وہ پانی نچلی منزل کی چھت سے اس طرح ٹپک کر کہیں نیچے گیا تو اس سے آپ کو یقینا تکلیف ہوگی اور وہی موٹی مخملی چادر جو وہ اوڑھا کرتے تھے اس جگہ بچھا دی جہاں سے پانی ٹپک کر نیچے جانے کا خطرہ تھا حالانکہ اس چادر کے علاوہ ان کے پاس اوڑھنے کے لیے کوئی دوسری چیز نہیں تھی۔

اس کے بعد حضرت ایوب انصاری رضی اللہ عنہ کہتے ہیں کہ: "پہلے روز میں آپ کے لیے جو رات کا کھانا لے کر گیا تھا اس کے سالن میں پیاز یا لہسن بھی شامل تھا۔ جب صبح کو میں نے دیکھا تو وہ کھانا ویسے کا ویسے ہی رکھا تھا۔ یہ دیکھ کر میں نے آپ سے عرض کیا؟ یا رسول اللہﷺ آپﷺ پر میرے ماں باپ قربان میں رات آپ کے لیے کھانا لایا تھا لیکن آپﷺ نے تو اسے چھوا تک نہیں، اس کی کیا وجہ ہے؟ آپ نے فرمایا:

"مجھے چونکہ پیاز اور لہسن کی بو اوراد و وظائف میں اکثر مشغول رہنے کی وجہ سے اچھی نہیں لگتی۔ اس لیے میں نے یہ کھانا

---

[^1] یہ روایت "اصلین" میں بالاختصار اور صحیح میں بالتفصیل باب ہجرۃ النبی واصحابہ الیٰ مدینہ کے تحت درج کی گئی ہے ۔ (مؤلف)

---

نہیں کھایا لیکن تم تو اسے کھا سکتے ہو۔ لہذا لے جاؤ اور کھالو"۔

ابوایوب انصاری رضی اللہ عنہ کا بیان ہے کہ انہوں نے اور ان کی والدہ نے وہ کھانا کھالیا اور پھر آپﷺ کے لیے کوئی ایسی چیز نہیں پکائی بس میں پیاز یا لہسن ڈالا کیا ہو۔

اس طرح کی ایک روایت بیہقی نے لیث بن سعد کے ذریعہ اور یزید بن ابی حبیب، ابی الحسن يا ابی الخير، مرثد بن عبدالله
الیزنی، ابی رہم اور خود ابوایوب رضی اللہ عنہ کے حوالے سے پیش کی ہے جس میں آخرالذکر کی زبانی وہی بتایا گیا ہے جو مندرجہ بالا روایت میں بیان کیا جاچکا۔ اس دوسری روایت کو ابوبکر بن ابی شیبہ نے یونس بن محمد المؤدب نے بھی لیث کے حوالے سے بیان کیا ہے۔ اس کے علاوہ اس سلسلے میں بیہقی ایک اور روایت میں بیان کرتے ہیں کہ انہیں عبداللہ الحافظ، ابوعمرو الحیری نے بتایا اور پھر عبداللہ بن محمد، احمد بن سعید دارمی، ابونعمان ثابت بن زید اور عام الاحول نے عبداللہ بن حارث اور ابوایوب کے غلام افلح نے ابوایوب کی زبانی ان کی تائید کرتے ہوئے بیان کیا کہ جب رسول اللهﷺ ان کے مکان میں قیام پذیر ہوتے وقت فرشی منزل میں ٹھہرے جب کہ خود ابوایوب اپنی والدہ کے ہمراہ بالائی منزل میں تھے چنانچہ انہوں نے اسے خلاف ادب سمجھتے ہوئے آپﷺ سے عرض کیا کہ آپ بالائی منزل میں قیام فرمائیں اور عذر وہی پیش کیا۔ اس پر آپﷺ نے فرمایا کہ فرق مراتب کسی مکان کی فرشی یا بالائی منزل میں رہنے سے نہیں ہوتا کیونکہ دینی مرتبت اللہ تعالیٰ کا دین ہے۔ بہرحال جیسا کہ اس روایت میں بیان کیا گیا ہے ابوایوب رضی اللہ عنہ کی پر اصرار درخواست پر آپ بالائی منزل پر تشریف لے گئے۔ اس روایت میں یہ بھی ہے کہ ابوایوب رضی اللہ عنہ کی والدہ آپ کے لیے باقاعدہ کھانا بھیجوایا کرتی تھیں لیکن ایک روز صبح کے وقت ابوایوب رضی اللہ عنہ نے دیکھا کہ آپﷺ نے رات کا کھانا تناول نہیں فرمایا تھا اور وہ برتن میں ویسا ہی رکھا ہوا تھا۔ جب آپ سے انہوں نے مؤدب ہوکر اس کا سبب دریافت کیا تو آپ نے جواب میں فرمایا کہ آپ کو پیاز اور لہسن کی بو پسند نہیں تھی جو اس روز کے کھانے میں شامل تھے۔ ابوایوب بیان کرتے ہیں کہ ان کی والدہ نے اس کے بعد ان دونوں چیزوں میں سے کوئی چیز آپ کے کھانے میں شامل نہیں کی۔ بہرکیف جب ابوایوب نے آپﷺ سے پوچھا کہ آیا پیاز لہسن کا کھانا مسلمانوں کے لیے حرام ہے تو آپﷺ نے فرمایا کہ نہیں بلکہ آپ کو صرف ان چیزوں کی بو ناگوار ہوتی ہے۔ اس کے علاوہ جو فرشتہ آپﷺ کے پاس وحی الہٰی لاتا ہے شاید اسے بھی ان اشیاء کی بو ناپسند ہو۔

مسلمؒ نے اس روایت کو احمد بن سعید کے حوالے سے پیش کرتے ہوئے بیان کیا ہے کہ آپﷺ کے کھانے میں جو سبزی آئی تھی اس کے بارے میں آپﷺ نے فرمایا تھا کہ آپﷺ دنیا کی ہر حلال چیز تناول فرما لیتے ہیں لیکن بعض چیزوں کی بو آپ کو ناگوار ہوتی ہے۔ تاہم دوسروں کے لیے ان کا کھانا جائز ہے۔

واقدی سعد بن زرارہ کے حوالے سے بیان کرتے ہیں کہ جب رسول اللہﷺ ابوایوب کے مکان میں قیام فرما تھے تو اکثر
انصار آپﷺ کے لیے اپنے طور پر اچھے اچھے کھانے لاتے تھے جو گھی لگی روٹی اور ثرید اور گوشت کے شوربے پر مشتمل ہوتے تھے نیز یہ کہ آپﷺ کے لیے کھانا لانے والوں
کو ابوایوب رضی اللہ عنہ کی دروازے پر اکثر بھیڑ لگی رہتی تھی۔ اس روایت میں ابوایوب انصاری رضی اللہ عنہ کے مکان میں آپﷺ کے قیام کی مدت سات مہینے بتائی گئی ہے۔ اس کے بعد آپﷺ کے غلام زید بن حارثہ رضی اللہ عنہ، آپ کی
بیٹیاں حضرت فاطمہ رضی اللہ عنہا اور ام کلثوم رضی اللہ عنہا اور سودہ بنت زمعہ کے سے اپنے ساتھ لے آئی تھیں۔ ان لوگوں نے ہمراہ اسامہ بن زید رضی اللہ عنھما بھی آئے تھے لیکن آپ کی بیٹی رقیہ اپنے شوہر حضرت عثمان رضی اللہ عنہ کے ساتھ بعد میں آئیں۔ البتہ آپ کی دوسری دختر
زیب اپنے شوہر عاص بن ربیع کے ساتھ کے ہی میں رہ گئی تھیں جو بعد میں مدینے آئیں اور ان کے ساتھ زید بن حارثہ کی بیوی ام ایمن اور عبداللہ بن ابی بکر رضی اللہ عنہ بھی تھے۔ اُم المومنین حضرت عائشہ رضی اللہ عنھا بھی اپنے بھائی عبداللہ کے ساتھ آئیں لیکن اس وقت تک ان کی رخصتی نہیں ہوئی تھی۔ اس لیے ان کا قیام بیوی کی حیثیت سے آپﷺ کے پاس نہیں تھا۔

بیہقی کہتے ہیں کہ انہیں علی بن احمد بن عبدان، احمد بن عبیدالصفار، خلف بن عمرو العکبدی نے بتایا اور سعید بن منصور، عطاف بن خالد اور صدیق بن موسیٰ نے عبداللہ بن زبیر کے بیان کے حوالے سے اس کی تصدیق کی کہ عبداللہ بن زبیر کی روایت یہ ہے کہ جب رسول اللہﷺ مدینے میں داخل ہوئے اور آپ کی سواری جعفر بن محمد بن علی اور حسن بن زید کے کان کے درمیان سے گزری تو دونوں مکانوں کے مکین آپ سے درخواست کرنے لگے کہ آپ ان کے ہاں قیام فرمائیں تو آپﷺ نے فرمایا کہ اسے یعنی آپﷺ کی سواری کو روکو نہیں بلکہ جدھر جائے جانے دو کیونکہ وہ اللہ تعالیٰ کے حکم کی پابند ہے۔ چنانچہ آپﷺ کی اونٹنی چلتے چلتے ایک اونچی جگہ کے سامنے رُک گئی اور پھر اس طرح بیٹھ گئی جیسے ساربانوں کے اشارے پر اونٹ اپنی سواریاں اور سامان اُتارنے کے لیے بیٹھ جاتے ہیں۔ یہ دیکھ کر آپﷺ اس پر سے نیچے اُتر آئے اور سائے میں کھڑے ہوگئے۔ اس وقت ابوایوب رضی اللہ عنہ نے آپﷺ سے عرض کیا:

"یا رسول اللہ(ﷺ) میرا غریب خانہ یہ سامنے ہے تشریف لایئے"۔

چنانچہ آپﷺ اچھا فرماکر اور اپنی اونٹنی کو ساتھ لے کر ان کے ہمراہ ہولیے۔ اسی وقت ایک اور شخص نے آپ سے
دریافت کیا:

"یا رسول اللہ (ﷺ) آپ کہاں قیام فرمائیں گے؟"۔

آپﷺ نے ابوایوب رضی اللہ عنہ کی طرف اشارہ فرماکر جواب دیا:

"جہاں یہ شخص مجھے اور میری اونٹنی کو لے جائے گا وہاں ٹھہروں گا"۔

یہ جگہ عریش کہلاتی تھی اور وہیں اس زمانے میں حضرت ابوایوب انصاری کا مکان تھا۔ چنانچہ آپ کی مہمان داری کی عظیم خیر و برکت انہی کے حصے میں آئی۔

رسول اللہﷺ نے عریش میں بارہ روز قیام فرمایا اور وہیں مسجد کی بنیاد رکھی۔ رسول اللہﷺ کی مہمان داری اور اتنے
دین آپ کی شب و روز خدمت کا فریضہ انجام دینا واقع ابوایوب رضی اللہ عنہ خاندان کے لیے ایک بہت بڑی نعمت اور باعث عظمت روز تھی۔

جیسا کہ ہم نے یزید بن ابی حبیب کے ذریعہ اور محمد ابن علی بن عبداللہ بن عباس رضی اللہ عنہما کے حوالے سے آگے چل کر تفصیلاً بیان کیا ہے جب ابوایوب بصرہ گئے تو اس زمانے میں وہاں ابن عباس رضی اللہ عنھما کو ابوایوب انصاری رضی اللہ عنہ کی بصرہ میں آمد کی اطلاع ملی تو وہ فوراً ہی اپنے مکان سے نکلے اور انہیں بالکل اس طرح اپنے مکان پر لے گئے جس طرح ابوایوب رسول اللہﷺ کو انتہائی عزت و احترام کے ساتھ مدینے میں اپنے گھر لے گئے تھے اور اپنا تمام گھر ان کے بصرہ میں قیام کے دوران میں ان کے اختیار میں دیئے رکھا پھر جب وہ وہاں سے رخصت ہوئے تو ابن عباس رضی اللہ عنھما نے بیس ہزار دینار اور چالیس غلام ان کی نذر کیے۔

مدینے میں ابوایوب انصاری رضی اللہ عنہ کا مکان بعد میں ان کے غلام افلح کو مل گیا تھا جسے اس سے مغیرہ بن عبدالرحمٰن بن حارث بن ہشام نے خرید کر مدینے کے فقراء ومساکین کے لیے وقف کر دیا تھا۔

جب رسول اللہﷺ مکے سے ہجرت فرماکر مدینے تشریف لے گئے تھے تو اس وقت بھی مدینے کے ہر محلے کا ہر گھر بلند و بالا درختوں سے گھرا ہوا تھا۔ اور اس کے چہار جانب دور دور تک کھجوروں کے سرسبز و شاداب درختوں کے علاوہ سبزہ زار بھی تھے اور ان محلوں کے ہر گھر والے کا یہ اشتیاق تھا کہ آپ اس کے گھر تشریف فرما ہوں اور وہ اس کے لیے آپ سے بڑی منت و سماجت کے ساتھ درخواست کررہا تھا لیکن جیسا کہ پہلے بیان کیا گیا یہ عزت و عظمت بنی نجار کے محلے میں حضرت ابوایوب انصاری رضی اللہ عنہ کو نصیب ہوئی جو مکان دراصل بنی نجار بن مالک کی ملکیت تھا۔

صحیحین (صحیح مسلم و صحیح بخاری) میں شعبہ کی بیان کردہ حدیث نبوی جو انس بن مالک کے حوالے سے پیش کی گئی ہے اس میں درج ہے کہ رسول اللہﷺ نے ارشاد فرمایا:

"انصار میں سب سے بہتر دور بنی نجار کا، پھر بنوعبدالاشہل کا، پھر بنوحارث بن خزرج کا اور پھر بنوساعدہ کا دور
ہے"۔

جب سعد بن عبادہ نے ایک دفعہ یہ کہا کہ رسول اللہﷺ نے صرف انہیں دوسرے قبیلوں پر فضیلت بخشی ہے۔ تو ان سے کہا گیا کہ ان پر تو آپﷺ نے دوسرے متعدد قبیلوں کو فوقیت و فضیلت بخشی ہے (یہ بخاری کے الفاظ ہیں) ویسے بخاری و مسلم رحمھما اللہ دونوں نے اس روایت کو انس و ابی سلمہ کی زبانی اور ابی اسید مالک بن ربیعہ کے حوالے سے عبیدہ بن سہل کے الفاظ میں بطور حدیث نبوی پیش کیا ہے لیکن بعض دوسری روایات میں ابی حمید کی بیان کردہ اس حدیث (روایت) میں ان الفاظ کا اضافہ کیا گیا ہے کہ ابواسید نے سعد بن عبادہ سے کہا:

"کیا تم نے نہیں دیکھا کہ رسول اللہﷺ نے بھلائی کے لحاظ سے بنی نجار کو سب سے اول اور ہمیں سب سے آخر میں
رکھا ہے؟"۔

ابواسید سے یہ سن کر سعد بن عبادہ رضی اللہ عنہ نے آپ کی خدمت میں حاضر ہو کر عرض کیا:

"یا رسول اللہ (ﷺ) کیا آپﷺ نے بنی نجار کو بھلائی میں اول اور ہمیں آخر رکھا ہے؟"۔

اس کے جواب میں آپﷺ نے ارشاد فرمایا:

"کیا تمہارے لیے یہ کافی نہیں کہ تم بھی اخیار (اہل خیر) میں شامل ہو؟"۔

اس روایت میں بیان کیا گیا ہے کہ رسول اللہﷺ نے مدینے کے سارے مسلمانوں کو دین و دنیا دونوں میں شرف و رفعت کی خوشخبری سنائی تھی جس کا ذکر قرآن شریف میں بھی آیا ہے۔ اللہ تعالیٰ نے ارشاد فرمایا:

**<span class="quranic-text">(وَالسَّابِقُوۡنَ الاَوَّلُوۡنَ مِنَ الْمُهَاجِرِیۡنَ وَالْاَنْصَارِ .... الخ)</span>**

اللہ تعالیٰ نے یہ بھی ارشاد فرمایا:

**<span class="quranic-text">(وَالَّذِيۡنَ تَبَوَّوُا الدَّارَ وَالإِيْمَانَ مِنْ قَبْلِهِمْ يُحِبُّوۡنَ مَنۡ هَاجَرَ اِلَيۡهِمۡ .... الخ)</span>**

ان آیات واحادیث کے علاوہ دیگر متعدد احادیث محدیثین نے انصار کے فضائل کے بارے میں روایت کی ہیں جن میں سے چند درج ذیل ہیں:

آنحضرتﷺ نے ارشاد فرمایا:

۱۔ "اگر میں مہاجر نہ ہونا تو یقیناً انصار ہی میں سے ایک ہوتا"۔

۲۔ "اگر انسان صرف وادیوں اور قبائل سے منسلک ہوتے تو میں انصار کے کسی قبیلے یا وادی سے منسلک ہوتا"۔

۳۔ "انصار (دنیا میں) میرا لشکر اور میرے دست و بازو ہیں"۔

۴۔ "انصار جن سے صلح کریں گے میں ان سے صلح کروں گا اور جن سے جنگ کریں گے میں بھی ان سے جنگ کروں گا"۔

بخاریؒ فرماتے ہیں کہ ان سے حجاج بن منہال، شعبہ اور عدی بن ثابت نے البراء بن عازب کی زبانی سن کر آنحضرتﷺ کے یہ ارشاد گرامی بیان کیے:

۱۔ "انصار سے مومن کے سوا کوئی محبت اور ان سے منافق کے سوا کوئی عداوت نہیں کرتا"۔

۲۔ "جو انصار کا دوست اللہ اس کا دوست اور جو ان کا دشمن اللہ اس کا دشمن ہے"۔

یہ احادیث نبوی ابوداؤد کے سوا جملہ جماعت محدثین نے روایت کی ہیں۔ (مؤلف)

بخاریؒ یہ بھی کہتے ہیں کہ ان سے مسلم بن ابراہیم اور شعبہ نے عبدالرحمٰن بن عبداللہ بن جبیر نے انس بن مالک کے حوالے نے آنحضرتﷺ کی یہ حدیث بیان کی:

"انصار کی محبت ایمان کی نشانی اور ان کی عداوت نفاق کی نشانی ہے"۔

امام بخاریؒ کے بقول انصار کے فضائل کے بارے میں آیات قرآنی اور احادیث نبوی کثیر تعداد میں پیش کی گئی ہیں۔

امام بخاریؒ نے رسول اللہﷺ کی مدح اور آپﷺ کے لیے انصار کی جانثاری پر مشتمل ایک انصاری شاعر ابوقیس بن ابی
انس کے قصیدے کا بھی ذکر کیا ہے جس کے بارے میں ہم پہلے بتا چکے ہیں۔ (مؤلف)

ابن اسحاق نے ابوقیس کے کہے ہوئے کچھ اشعار بھی پیش کیے ہیں جن میں اس نے اللہ تعالیٰ کی طرف سے انصار کی اسلام سے سرفرازی اور رسول اللہﷺ کی جانب سے ان کے لیے خصوصی محبت کا ذکر کیا ہے۔ (مؤلف)

ابوقیس کے مذکورہ بالا قصیدے اور اشعار کا ذکر بیہقی نے بھی کیا ہے۔ (مؤلف)

رسول اللہﷺ کی وہاں ہجرت کے علاوہ مدینہ منورہ کا ایک شرف یہ بھی ہے کہ وہ پُرعظمت شہر اس کے بعد اولیائے کرام اور اللہ تعالی کے دیگر نیک بندوں کا پُرامن مسکن بنا۔ مدینہ منورہ کی عظمت اور اس کے فضائل کے بارے میں کثرت سے احادیث موجود ہیں جنہیں ہم ان شاءاللہ تعالیٰ حسب وقع آگے چل کر پیش کریں گے۔

صحیحین (صحیح مسلم و صحیح بخاری) میں حبیب بن یساف کی زبانی جعفر بن عاصم اور ابوہریرہؓ کے حوالے سے آنحضرتﷺ کی یہ حدیث درج کی گئی ہے کہ آپﷺ نے ارشاد فرمایا:

"ایمان یہ ہے کہ مدینے میں داخل ہونے والا یہاں اس طرح (اطمینان کے ساتھ) داخل ہو جیسے سانپ اپنے سوراخ
میں (مطمئن ہوکر) داخل ہوتا ہے"۔

مسلمؒ نے اس قبیل کی ایک حدیث محمد بن رافع، شبابہ، عاصم بن محمد بن عبداللہ بن عمر اور ان کے والد کے حوالے سے بیان کی ہے۔ اس کے علاوہ صحیحین میں ایک اور ایسی ہی حدیث مالک کی زبانی یحییٰ بن سعید کے حوالے سے پیش کی گئی ہے جس میں بتایا گیا ہے۔ یہ حدیث یحییٰ بن سعید نے ابوالحباب سعید بن یسار کی زبانی سنی اور آخرالذکر نے ابوہریرہ رضی اللہ عنہ سے سنی کہ آنحضرتﷺ
نے ارشاد فرمایا:

"مجھے ایسے شہر آنے کا حکم دیا گیا جو دنیا کے تمام شہروں سے زیادہ پسندیدہ بستی ہے۔ اس بستی کا نام یثرب ہے، یہ بستی انسان کو اس طرح پاک صاف کردیتی ہے جیسے لوہار کی بھٹی لوہے کا میل دور کردیتی ہے"۔ (تفسیری ترجمہ)

امام مالکؒ نے دوسرے اماموں کے حوالے سے مدینے کی مکے تک پرفضیلت بیان کی ہے۔ (مؤلف)

بیہقی کہتے ہیں کہ ان سے ابوعبداللہ الحافظ، ابوالولید اور ابوبکر بن عبداللہ نے بیان کیا، ان سے حسن بن سفیان، ابوموسیٰ انصاری، سعید بن سعید نیز ان کے بھائی نے بیان کیا اور آخرالذکر نے ابوہریرہ رضی اللہ عنہ کی زبانی سنا کہ آنحضرتﷺ نے ارشاد فرمایا:

"یااللہ تو نے مجھے محبوب ترین شہر سے اپنے محبوب ترین شہر میں لاکر آباد کیا"۔

آپ کی یہ جائے سکونت مدینہ ہی تھا جہاں اللہ تعالی نے آپ کو مکے سے لاکر بسایا تھا۔ وہ حدیث بہت ہی نادر اور جملہ
راویوں کے حوالے سے مشہورترین بیان کی جاتی ہے جس میں مکے کی مدینے پر سوائے آنحضرتﷺ کے مدفن مبارک کی فضیلت بیان کی گئی ہے۔ اس بات کے بہت سے دلائل پیش کیے ہیں جن سب کو یہاں پیش کرنا طوالت سے خالی نہ ہوگا۔ تاہم انہیں ہم نے حسب موقع اپنی کتاب "المناسک من الاحکام" میں ایک ہی جگہ پیش کیا ہے۔ (مؤلف)

بہرحال مدینے پر مکے کی فضیلت کی سب سے بڑی اور مشہور دلیل رسول اللہﷺ کی وہ حدیث ہے جو امام احمدؒ نے پیش کی ہے وہ کہتے ہیں۔

"ہم سے ابوالیمان اور شعیب نے زہری کے حوالے سے بیان کیا اور آخرالذکر کا بیان ہے کہ انہیں ابوسلمہ بن عبدالرحمٰن
نے عبداللہ بن عدی بن الحمراء کے حوالے سے وہ حدیث سنائی جس میں آنحضرتﷺ نے جب آپ مکے کے ایک
بازار میں خرورہ کے مقام پر تشریف فرما تھے"۔

ارشاد فرمایا:

"(اے ارضِ مکہ) تو اللہ کی بہترین زمین ہے جہاں بیت اللہ ہے جو مجھے ہر جگہ سے زیادہ عزیز ہے، اگر مجھے یہاں سے
نکالا نہ جاتا تو میں (ہرگز) نہ نکلتا"۔

اسی طرح امام احمدؒ نے بھی یعقوب بن ابراہیم اور ان کے والد، صالح بن کیسان اور زہری کے حوالے سے یہ حدیث بیان
کی ہے اور اسی طرح ترمذی اور نسائی اور ابن ماجہ نے بھی اس حدیث کو لیث، عقیل اور زہری کے حوالے سے پیش کیا ہے اور ترمذی نے اسے حدیث حسن بتایا ہے۔ اس حدیث کو یونس نے زہری کے حوالے سے بیان کیا ہے نیز محمد بن عمرو نے اسے ابی سلمہ بن عبدالرحمٰن اور ابی ہریرہ رضی اللہ عنہ کے حوالے سے بیان کیا ہے۔ بہرکیف ہمارے نزدیک اس سلسلے میں جو احادیث زہری کے حوالے سے پیش کی گئی ہیں وہ صحیح ترین ہیں۔ (مؤلف)

## ہجری سال اوّل کے واقعات

جملہ صحابہ کرام رضی اللہ عنہم ہجرت کے سولہویں، سترھویں یا اٹھارہویں سال اس بات پر متفق ہوئے کہ تاریخ اسلامی کی ابتدا کی جائے۔ یہ حضرت عمر رضی اللہ عنہ کا دور خلافت تھا۔ جب اس بات پر اتفاق رائے کے لیے مجلس مشاورت منعقد کی گئی تو حاضرین میں سے ایک شخص نے کہا کہ دوسرے ادیان عالم کی طرح دین اسلام کی ابتداء سے تاریخ اسلامی کی ابتداء کی جائے ایک دوسرے شخص
کی یہ رائے تھی کہ تاریخ اسلامی کی ابتدا تاریخ ایران کی طرح کی جائے اور اس میں بھی ہر دور حکومت کا احوال سال بہ سال درج کیا جائے۔ ایک اور صاحب بولے کہ اسے تاریخ روم کی طرح مرتب کیا جائے۔ آخر میں ایک صاحب نے کہا کہ جس طرح مقدونیہ سکندر بن فیلقوس کی سخت نشینی سے تاریخ روم کی ابتدا ہوئی ہے اسی طرح اسلامی تاریخ کی ابتدا کی جائے نیز یہ کہ اس کا پہلا مہینہ ماہ شعبان سے شروع ہونا چاہیے۔ حضرت عمر رضی اللہ عنہ نے پوچھا:

"کون سا شعبان؟ یہ شعبان، گزشتہ ماہ شعبان یا آئندہ ماہ شعبان؟"۔ اس کے بعد مجلس مشاورت سے اس امر پر رائے لی گئی کہ آیا اسلامی تاریخ کی ابتدا رسول اللہﷺ کی تاریخ ولادت سے آپﷺ کے یوم بعثت سے یا آپﷺ کے یوم وفات سے کی جائے؟"۔

بخاریؒ ابتدائے تاریخ اسلامی کے بارے میں صحیح بخاری میں فرماتے ہیں کہ حضرت عمر رضی اللہ عنہ کے دورِ خلافت میں جیسا کہ عبدالله بن مسلم عبدالعزیز اور ان کے والد کی زبانی اور سعد بن سہل کے حوالے سے بیان کیا گیا ہے۔ یہ مسئلہ چھڑا کہ تاریخ اسلام کی ابتداء اور اس کا شمار کس طرح کیا جائے۔ کسی کی رائے تھی کہ اس کا شمار آنحضرتﷺ کی تاریخ ولادت سے کیا جائے، کسی نے کہا
کہ آپﷺ کے یوم بعثت سے اور کسی نے آپﷺ کے یوم وفات سے اس کی ابتدا کی جائے لیکن حضرت عمر رضی اللہ عنہ کی رائے یہ تھی کہ سال ہجرت سے اس کی ابتدا کی جائے اور انہیں کی رائے پر سب نے اتفاق کیا یعنی تاریخ اسلامی کا شمار اس دن سے کیا جائے جب آنحضرتﷺ میں پہلی بار مدینے میں داخل ہوئے۔

واقدی بھی کہتے ہیں اور بیان کرتے ہیں کہ ان سے ابن ابی زناد نے اپنے والد کے حوالے سے بیان کیا کہ سال ہجرت
کے بارے میں اسلامی تاریخ کی ابتداء کے لیے حضرت عمر رضی اللہ عنہ نے مشورہ دیا تھا اور اسی پر جملہ صحابہ کرام رضی اللہ عنہم نے اتفاق کیا تھا۔

ابوداؤد طیالسی قرہ بن خالد سدوسی اور محمد بن سیرین کے حوالے سے بیان کرتے ہیں کہ جب حضرت عمر رضی اللہ عنہ کے دورِخلافت میں تاریخ اسلامی کا مسئلہ سامنے آیا تو ان سے کسی نے عرض کیا کہ اس کی ابتدا کی جائے۔ اس پر انہوں نے فرمایا کہ ضرور کی جائے لیکن سوال یہ تھا کہ کس طرح کی جائے۔ اس کے بارے میں اکثر لوگوں نے رائے دی کہ اسلامی تاریخ بھی اہل عجم کی طرح سال اور مہینوں میں تقسیم کی جائے۔ اس کے بارے میں اکثر لوگوں نے رائے دی کہ اسلامی تاریخ بھی اہل عجم کی طرح سال اور مہینوں میں تقسیم کی جائے۔ پھر یہ سوال اٹھا کہ آیا اس کی ابتدا آنحضرتﷺ کے سال ولادت سال بعثت یا سال وفات سے کی
جائے۔ آخر کافی بحث و تمحیص کے بعد حضرت عمر رضی اللہ عنہ کی رائے پر سب کا اتفاق ہوا کہ اس کی ابتدا سال ہجرت سے کی جائے۔ اس کے بعد مہینے کے تعین کا سوال آیا تو بعض لوگوں نے ماہ رمضان المبارک کے بارے میں رائے دی لیکن اکثر لوگوں نے کہا کہ چونکہ مسلمانوں کی اکثریت حج سے فارغ ہوکر کاروبار زندگی ازسرنو شروع کرتی ہے لہذا تاریخ اسلامی کے سال کی ابتدا ماہ محرم الحرام سے ہونی چاہیے چنانچہ ماہ محرم ہی اتفاق رائے سے تاریخ اسلامی کے ابتدائی سال کا پہلا مہینہ قرار پایا۔

ابن جریر کہتے ہیں کہ ان سے نوح بن قیس طائی نے عثمان بن محصن اور ابن عباس رضی اللہ عنہما کے حوالے سے بیان کیا کہ اسلامی تاریخ کے پہلے مہینے کا تعین قول باری تعالیٰ عزاسمہ "والفجر ولیال عشر" روشنی میں کیا گیا چونکہ ماہ محرم الحرام ہی درحقیقت اسلامی سال کی فجر ہے عبید بن سے روایت ہے کہ انہوں نے فرمایا:

"محرم اللہ تعالیٰ کا مہینہ ہے، یہی ہر سال کی راس ہے کیونکہ اس مہینے میں بیت اللہ کی کشش بڑھ جاتی ہے اور لوگ عموماً اسی طرف کا رُخ کرتے ہیں نیز اسی مہینے میں ہر سال چاندی کے سکوں کی ڈھلائی کا کام شروع کیا جاتا ہے جو زندگی کے عمومی کاروبار کے لیے ضروری ہوتے ہیں"۔

امام احمدؒ فرماتے ہیں کہ انہیں روح بن عبادہ اور زکریا بن اسحق نے عمرو بن دینار کے حوالے سے بتایا کہ اگرچہ رسول اللہﷺ نے مکے سے مدینے کو ماہ ربیع الاول میں ہجرت فرمائی تھی لیکن ہجرت کی تاریخ کی تدوین یمن میں یعلیٰ بن امیہ نے ماہ محرم الحرام ہی کو تاریخ اسلامی کے سال کی ابتدا کا پہلا مہینہ قراردے دیا، اور اسی پر تاریخی عمل شروع ہوگیا۔

محمد بن اسحٰق نے زہری، محمد بن صالح اور شعبی کے حوالے سے یہ روایت بیان کی ہے کہ درحقیقت سب سے پہلے بنواسماعیل نے حضرت ابراہیم علیہ السلام کے آگ میں ڈالے جانے کے واقعے سے تاریخ کی ابتدا کی پھر انہوں نے حضرت ابراہیم اور حضرت اسمعیل علیہ السلام کے ہاتھوں بیت اللہ کی ابتدائی تاریخ پیش کی، پھر انہی نے کعب بن لوی کی موت کی تاریخ متعین کی اور پھر انہی نے واقعہ فیل کی تاریخ بتائی اور حضرت عمر رضی اللہ عنہ نے اپنی خلافت کے سترھویں یا اٹھارہویں سال میں تاریخ ہجرت کی ابتدا کی۔

اس فصل کو ہم نے "سیرت عمر رضی اللہ عنہ" میں پیش کردہ اسناد کے ذریعہ تحریر کیا ہے جس سے ہمارا مقصد یہ بتانا ہے کہ تاریخ اسلامی کی ابتدا درحقیقت سال ہجری سے ہوئی اور مسلمانوں نے اتفاق رائے سے اس کے سال اول کا پہلا مہینہ ماہ محرم الحرام متعین کیا جس پر اب جملہ مؤرخین اسلام متفق ہیں۔ (مؤلف)

البتہ سہیلی وغیرہ امام مالکؒ کے حوالے سے کہتے ہیں کہ امام موصوف کے نزدیک سن اسلامی کی ابتدا ماہ ربیع الاول سے ہوئی جب آنحضرتﷺ نے مکے سے مدینے کو ہجرت فرمائی۔

سہیلی اس سلسلے میں اللہ تعالیٰ کے ارشاد **<span class="quranic-text">(لَمَسْجِدٌ اُسِّسَ عَلَى التَّقْوٰى مِنْ اَوَّلِ يَوْمٍ)</span>** سے استدلال کرتے ہیں اور کہتے ہیں کہ رسول اللہﷺ کے مدینے میں وارد ہونے کا یہی پہلا دن تھا۔ اس لیے سن ہجری کی ابتدا اس دن سے ہونی چاہیے۔ ویسے جملہ صحابہ کرام رضی اللہ عنہم اس بات پر متفق ہیں کہ تاریخ اسلامی کی ابتدا سال ہجرت سے ہوئی ہے اور امام مالکؒ بھی یہی فرماتے ہیں لیکن اہل عرب من اسلامی کی ابتدا سال ہجرت سے ہونے پر تو متفق ہیں لیکن اس سال بلکہ ہر سال کی ابتدا ماہ محرم الحرام سے کرتے ہیں اور سارے عالم اسلام میں اب اسی کا رواج ہے۔

موضوع اجرت ہی کے سلسلے میں ایک اہم بات جس پر بعض نہایت معتبر لوگوں میں باہم اختلاف رائے ہے وہ بعد بعثت
مکے اور مدینے میں آنحضرتﷺ کی مدت قیام کی تقسیم ہے۔ ان میں سے بعض اسے دس دس برابر تقسیم کرتے ہیں اور مکے میں آپﷺ کے قیام کی مدت کا شمار بعثت آغاز وحی سے کرتے ہیں اور اس لیے بعثت سے آپﷺ کی وفات تک کی مجموعی مدت بیس سال بتاتے ہیں لیکن انہی میں سے دوسرے لوگ جو بعد بعثت آپﷺ کے قیام کی مدت مکے میں تیرہ سال اور مدینے میں بعد ہجرت آپ کی وفات تک دس سال بتاتے ہیں (جس پر سب کو اتفاق ہے) ان کے استدلال کی مکے میں آپﷺ کے قیام کی تیرہ سالہ مدت کی بنیاد وہ عام خیال ہے کہ آپ کی بعثت جبریلؑ کے ذریعہ نزول وحی کے آغاز سے تین سال قبل ہوچکی تھی جب آپﷺ کے پاس اسرائیل آئے تھے اور آپﷺ نے ان کی آواز سنی تھی اگرچہ انہیں دیکھا نہیں تھا۔ واللہ اعلم

## عبداللہ ابن سلام کا اسلام لانا

امام احمدؒ محمد بن جعفر اور عوف کی زبانی زرارہ اور عبداللہ بن سلام کے حوالے سے بیان کرتے ہیں کہ خود عبداللہ بن سلام نے زرارہ کو بتایا:

"جب رسول اللہﷺ مدینے میں تشریف لائے تو لوگ آپ کو دیکھنے کے لیے کثرت سے جمع ہوگئے اور میں بھی انہی
لوگوں میں شامل تھا لیکن میری نظر جونہی آپﷺ کے چہرہ مبارک پر پڑی میں سمجھ گیا کہ اس چہرے والا شخص کاذب نہیں ہوسکتا"۔

اس کے بعد عبداللہ بن سلام رضی اللہ عنہ کہتے ہیں:

"سب سے پہلے جو کلام میں نے آپ کی زبان مبارک سے سنا وہ یہ تھا: امن و امان کو پھیلاؤ، اطمینان سے کھانا کھاؤ، رات کو جب لوگ سو رہے ہوں نماز پڑھو اور پھر جنت میں سلامتی کے ساتھ داخل ہو"۔

ترمذیؒ اور ابن ماجہؒ اس روایت کو عوف الاعرابی اور زرارہ ابن ابی عوفی کے حوالے سے بیان کرتے ہیں اور ترمذیؒ اس کے بارے میں کہتے ہیں کہ اس روایت کا سیاق اس کے صحیح ہونے کا مقتضی ہے اس لیے جو کچھ عبداللہ بن سلام نے بیان کیا وہ انہوں نے یقیناً آنحضرتﷺ کی زبان مبارک سے سنا ہوگا اور جب آپﷺ نے قباء میں بنی عمرو بن عوف کے ہاں قیام فرمایا اس سے قبل ہی انہوں نے دوسرے لوگوں کے ساتھ آپ کے وہاں داخل ہوتے ہی آپ کو دیکھ لیا ہوگا۔

اس سے قبل عبدالعزیز بن صہیب کی زبانی انس کے حوالے سے بیان کیا جا چکا ہے کہ جب آنحضرتﷺ قباء سے روانگی کے بعد مدینے میں بنی نجار کے محلے میں پہنچے تو ایوب انصاری رضی اللہ عنہ کے مکان کے دروازے پر رکھنے سے قبل بہت سے لوگ آپ کی زیارت کے لیے جمع ہوگئے تھے۔ لہذا بہت ممکن ہے کہ عبداللہ بن سلام ہی کی نظر آپﷺ کے روئے مبارک پر سب سے پہلے پڑی ہو کیونکہ وہ بھی انہی لوگوں میں شامل تھے۔ ویسے بخاری نے اس سلسلے میں عبدالعزیز کی زبانی انس رضی اللہ عنہ کے حوالے سے جو بیان کیا ہے وہ یہ ہے کہ عبداللہ بن سلام نے آپ کو دیکھتے ہی آپﷺ سے عرض کیا تھا:

**<span class="arabic-text">(اشهد انک رسول الله و انک جعت بحق)</span>**

انہوں نے جیسا کہ پہلے بیان کیا جاچکا ہے آپﷺ سے یہ بھی عرض کیا تھا کہ وہ (عبداللہ بن سلام رضی اللہ عنہ) یہودیوں کے بڑے سے بڑے سرداروں بڑے سے بڑے عالموں اور ان کے بیٹوں کو خوب جانتے ہیں اور اس کے بعد آپﷺ سے عرض کیا تھا کہ آپ انہیں یعنی ان یہودیوں کو طلب فرماکر اسلام کی دعوت دیں لیکن ان سے یہ نہ فرمائیں کہ وہ (عبداللہ بن سلام رضی اللہ عنہ) پہلے ہی مسلمان ہوچکے ہیں ورنہ وہ کچھ کا کچھ کہنے لگیں گے۔ چنانچہ جب آپﷺ نے ان یہودیوں کو طلب فرماکر ان سے اللہ سے ڈرنے اور اس کی وحدانیت کا اقرار کرکے مسلمان ہوجانے کے لیے فرمایا تو انہوں نے دوسرے حاضرین سے کہا: "ہم تو انہیں نہیں جانتے۔ ان کا اشارہ رسول اللہﷺ کی جانب تھا اور یہ بات انہوں نے آپ کے بارے میں تین بار کہی۔ اس پر آپﷺ نے ان سے دریافت فرمایا کہ آیا وہ عبداللہ بن سلام رضی اللہ عنہ کو جانتے ہیں؟ یہ سن کروہ یک زبان ہوکر بولے:

"وہ ہمارے بزرگوں اور سب سے بڑے عالموں کی اولاد ہیں"۔

ان کی زبان سے یہ سن کر آپﷺ نے عبداللہ بن سلام رضی اللہ عنہ کو آواز دے کر اپنے سامنے طلب فرمایا اور ان کی طرف اشارہ فرماکران یہودیوں سے ارشاد فرمایا:

"یہ تو مسلمان ہوچکے ہیں"۔

لیکن وہ یہودی آپﷺ کے اس ارشاد گرامی کا یقین نہ کرکے واپس جانے لگے تو عبداللہ بن سلام رضی اللہ عنہ نے ان کے سامنے اپنے اسلام لانے کا اقرار کرتے ہوئے ان سے کہا:

"اے گروہ یہود واقعی یہ اللہ کے رسول ہیں اور دعوت حق لےکر یہاں تشریف لائے ہیں"۔

عبداللہ بن سلام رضی اللہ عنہ کی زبان سے یہ سن کر وہ بولے کہ وہ (عبداللہ بن سلام رضی اللہ عنہ) ان کے اور ان کے بزرگوں کے فتنہ پرداز لوگوں میں سے ہیں اور پھر ان میں ہزاروں نقص نکال ڈالے جس کے بعد وہ واپس چلے گئے۔ ان کے جانے کے بعد آپﷺ نے فرمایا:

"مجھے اسی بات کا اندیشہ تھا"۔

یہی روایت عبداللہ بن سلام رضی اللہ عنہ کے خاندان کے ایک اور شخص کے بارے میں بیان کی جاتی ہے جو عبرانی زبان کا بہت بڑا عالم تھا۔ کہا جاتا ہے کہ اس نے بھی پہلے قباء میں اور پھر بنی نجار کے ہاں آپ کی زیارت کی تھی اور مسلمان ہوگیا تھا۔ اس نے اپنی پھوپھی یا چچی سے یہ بھی کہا تھا کہ آپ کی باتیں وہی ہیں جو حضرت موسیٰ علیہ السلام فرمایا کرتے تھے۔ اس لیے آپﷺ کے نبی ہونے میں کسی شک وشبہ کی گنجائش نہیں ہے۔

## آنحضرتﷺ کی قبا سے روانگی اور بنی سالم میں آپ کا خطبہ

جب آنحضرتﷺ اپنے ناقے پر سوار ہوکر قباء سے روانہ ہوئے اور بنی سالم بن عوف کے گھر پہنچے تو اس وقت زوال کا وقت ہوچکا تھا۔ لہذا آپ نے وہاں موجود مسلمانوں کے ساتھ نماز جمعہ ادا فرمائی۔ یہ پہلا جمعہ تھا جو آپ نے مسلمانوں کی اتنی بڑی تعداد کے ساتھ پڑھا کیونکہ اس سے قبل کے میں مشرکین قریش کی ایذا رسانی کی وجہ سے چند مسلمانوں کا آپس میں جمع ہوکر عام دنوں میں کسی وقت کی نماز پڑھنا بھی سخت مشکل تھا۔ اس لیے ظہور اسلام کے بعد اس جمعہ کی نماز کو جمعہ کی نماز باجماعت کو مسلمانوں کی ایسی پہلی نماز سمجھنا چاہیے۔ مکے میں ایسی نمازجمعہ اور اس کے خطبے کا تصور بھی نہیں کیا جاسکتا تھا۔

ابن جریر کہتے ہیں کہ انہیں یونس بن عبدالاعلیٰ اور ابن وہب نے سعید بن عبدالرحمٰن کے حوالے سے رسول اللہﷺ
کے اس خطبے کے بارے میں بتایا جو آپﷺ نے قباء سے بنی سالم بن عمرو بن عوف میں پہنچ کر اس نماز جمعہ میں ارشاد فرمایا تھا جو آپﷺ نے مدینے میں پہلی بار ادا فرمائی تھی۔

سعید بن عبدالرحمٰن نے بیان کیا کہ آپ نے اس نماز جمعہ میں یہ خطبہ ارشادفرمایا تھا:

"الحمدللہ میں اس کی حمد کرتا ہوں اور اسی سے طالب امداد ہوں، اس سے مغفرت کی دعا کرتا ہوں اور اسی سے ہدایت
طلب کرتا ہوں، میں اس پر ایمان رکھتا ہوں اور اس کے وجود سے انکار نہیں کرتا میں کفر کرنے والے کا دشمن ہوں میں
گواہی دیتا ہوں کہ اللہ تعالیٰ کے سوا کوئی معبود نہیں نہ اس کا کوئی شریک ہے محمد(ﷺ) اس کا بندہ اور رسول ہے جسے
اس نے دوسرے رسولوں کی طرح دنیا کی ہدایت دین حق کی تبلیغ اور زمین پر روشنی پھیلانے اور بندگان خدا کی پند و
موعظت کے لیے بھیجا ہے تاکہ انہیں علم، انسان کی گمراہی، دنیا سے رحلت، قرب قیامت اور قرب اجل کے بارے میں
بتایا جائے۔ جس نے اللہ اور اس کے رسول کی اطاعت کی وہ رشید ہے اور جس نے ان سے منہ موڑ کہ راہ معصیت اختیار
کی وہ ہمیشہ کے لیے پست ترین قعر مذلت و ضلالت میں گرا۔ میں تمہیں تقوی کی وصیت کرتا ہوں یہ وہ بھلائی ہے جو
آخرت تک ہر مسلمان کو مسلمان بنائے رکھتی ہے۔ مسلمان دوسروں کو تقویٰ کا حکم اور اس کے نفس کی اطاعت سے روکتا ہے جس سے بہتر کوئی نصیحت نہیں ہے، نہ اس سے میرا کوئی ذکر ہے، تقویٰ یہ ہے کہ اللہ تعالیٰ کے احکام پر عمل کیا جائے اور اس (کے عذاب) سے ڈرا جائے، امر آخرت کی صداقت جلد ظاہر ہونے والی ہے جو شخص اپنے اور اللہ تعالیٰ کے مابین بھلائی کا خواہش مند ہے وہ بظاہر اور باطن اس کے حکم پر عمل کرتا ہے جس کی مدت کچھ بہت زیادہ نہیں ہے، اپنے نفس کی اطاعت سے پرہیز کرو اللہ اپنے بندوں پر مہربان ہے۔ جو شخص قول کا سچا اور ایفائے وعدہ میں کامل ہے اس کے بارے میں اللہ تعالی ارشاد فرماتا ہے۔

**<span class="quranic-text">(وَمَا يُبَدَّلُ القَوْلُ لَدَىَّ وَمَا اَنَا بِظَلاَّمِ لِّلۡعَبِيۡد)</span>**

اپنے ہر عمل میں وہ ظاہری ہو یا باطنی خدا سے ڈرو کیونکہ:

**<span class="quranic-text">(مَنۡ يَّتَّقِ اللهَ يُكَفِّرُ عَنۡهُ سَيِّئَاتِهٖ وَيُعْظِمۡ لَهٗ اَجۡراً)</span>** اور **<span class="quranic-text">(وَمَنْ يَّتَّقِ اللهَ فَقَدْ فَازَ فَوْزًا عَظِيۡمًا)</span>**

جو شخص تقویٰ اختیار کرتا ہے اللہ تعالیٰ اس کے بغض اور اس کی عقوبت کو ختم کردیتا ہے اور اس کی تکلیف بھی دور کردیتا ہے۔ اللہ کا تقویٰ (خوف) چہرے کو روشن کردیتا ہے متقی سے اللہ تعالیٰ راضی ہوتا ہے اور اس کے درجات بلند کردیتا ہے (پس) اس سلسلے میں اپنے فائدے کی بات لے لو اس کی طرف بھی افراط کا خیال ترک کر دو کیونکہ اس نے تمہیں اپنی کتاب مقدس کا علم بخشا ہے تاکہ لوگ اللہ تعالیٰ کا بتایا ہوا طریقہ اختیار کریں تاکہ بچے اور جھوٹے لوگوں میں امتیاز کرسکیں۔ بھلائی کرو جس طرح اللہ تعالیٰ نے تمہارے ساتھ بھلائی کی ہے اللہ کے دشمنوں سے عداوت رکھو اور اس کی راہ میں جہاد کرو جیسا اس کا حق ہے۔
اللہ تعالیٰ نے (جہاد میں) مسلمان کو اپنے دشمن کو ہلاک کرنے یا اسے زندہ چھوڑ دینے کا حق دیا جو قوت ہے فقط اللہ تعالیٰ کی دی ہوئی ہے اللہ تعالیٰ کا ذکر زیادہ سے زیادہ کیا کرو وہی آخرت میں موت کے بعد تمہارے کام آئے گا۔ بندوں کی اصلاح اور ان کی اصلاح کا کام اللہ تعالیٰ کا ہے۔ اللہ تعالیٰ اپنے بندوں سے کسی بات کا تقاضا کرسکتا ہے، بندے اس سے کسی بات کا تقاضا نہیں کرسکتے کیونکہ اللہ تعالیٰ کا زور اپنے بندوں پر ہے ان کا اللہ تعالیٰ پر کوئی زور نہیں، بندے اللہ کی ملکیت ہیں اللہ بندوں کی ملکیت نہیں ہے۔ **"<span class="arabic-text">اَللهُ أَكْبَرُ وَلَاحَوۡلَ وَلَا قُوَّةَ اِلَّا بِاللهِ الْعَلِىِّ الْعَظِيۡم</span>"۔**

نبی کریمﷺ کا یہی خطبہ ہے جس کی ابن جریر نے بالاسناد مرسلہ روایت کی ہے (مؤلف)

بیہقی نے بھی اسی خطبے کو رسول اللہﷺ کے مدینے میں درود کے بعد آپ کا پہلا خطبہ بتایا ہے۔ (مؤلف)

بیہقی مزید کہتے ہیں کہ انہیں ابوعبداللہ الحافظ، ابوالعباس الاصم، احمد بن عبدالجبار اور یونس بن بکیر نے ابن اسحٰق کے حوالے سے بتایا کہ آخرالذکر سے مغیرہ بن عثمان بن محمد بن عثمان اور اخنس بن شریق نے ابی سلمہ بن عبدالرحمٰن بن عوف کے حوالے سے بیان کیا کہ ورود مدینہ کے بعد آنحضرتﷺ نے پہلے جمعہ کی نماز میں مسلمانوں کے سامنے جو خطبہ ارشاد فرمایا اس میں حمد و ثنا کے
بعد جو کچھ ارشاد فرمایا وہ یہ تھا:

"لوگو! اپنی ذات حیثیت پر پہلے غور کرو، اللہ تمہیں بتاتا ہے اور پھر تم سے پوچھتا ہے کہ اگر تم میں سے کسی پر اس کے حکم سے بجلی گرپڑے تو کیا اس کے بعد اس کے بکریوں کے گلے کو بلانے والا اور چرواہا کوئی ہوگا؟ اللہ تعالیٰ کے سوا نہ کوئی تمہارا ترجمان ہے اور نہ کوئی تمہارا پردہ پوش وہ تم سے یہ بھی فرماتا ہے کہ کیا اس نے تمہاری ہدایت کے لیے اپنا رسول نہیں بھیجا؟ کیا اس نے تمہیں مال و دولت نہیں دی؟ کیا اس نے تم پر اپنا فضل نہیں کیا؟ پھر تم اپنے نفس کی پیروی پر کیوں مائل ہو؟ ایسا کروگے تو پھر اگر تم اپنے دائیں بائیں دیکھو گے تو تمہیں کوئی چیز نظر نہیں آئے گی اور اگر نیچے نظر ڈالو گے تو آتش جہنم کے سوا کچھ نہ دیکھ سکوگے۔ کاش تم ایک لمحے کے لیے اس پر غور کرکے اعمال نیک کی طرف آؤگے تو تمہارے لیے ایک ہی بہتر راستہ سے یعنی کلمہ طیبہ **(لَا اِلٰهَ اِلَّا اللهُ مُحَمّدٌ رَّسُوۡلُ اللهِ)** اعمال حسن کا تجزیہ کرنے کے لیے اس سے لےکر سات سو بلکہ اس سے بھی زیادہ ضرب در ضرب بےشمار مثالیں ہیں۔ <span class="arabic-text">والسلام علی رسول اللہ ورحمة الله وبركاته</span>"۔[^1]

بیہقی مندرجہ بالا اصحاب کے حوالے سے کہتے ہیں کہ اس جمعے کا خطبہ آخر میں آنحضرتﷺ نے جو کچھ ارشاد فرمایا وہ یہ ہے:

"الحمدللہ! میں اس کی حمد کرتا ہوں اور اس سے امداد طلب کرتا ہوں، ہم اپنے نفس کے فتنوں اور اپنے اعمال کی برائیوں
سے خدا کی پناہ مانگتے ہیں اللہ جس کو گمراہ کرے اسے کوئی ہدایت نہیں دے سکتا۔ میں گواہی دیتا ہوں کہ اللہ کے سوا کوئی معبود نہیں (وہ واحد ہے اس کا کوئی شریک نہیں) سب سے بہتر کلام اللہ تعالیٰ کی کتاب (قرآن) ہے، اس نے فلاح پائی جس کے قلب کو اللہ تعالیٰ نے زینت بخشی اور اسے کفر کے بعد اسلام میں داخل ہونے کی توفیق عطا فرمائی اور اسے اختیار بخشا کہ وہ ہدایات اسلام کے علاوہ دنیا کے تمام انسانوں کی باتوں کو رد کردے۔ کلام الہٰی سب سے زیادہ بہتر (یعنی شیریں) کلام ہے، اس کی تبلیغ کرو، جسے اللہ چاہے اسے تم بھی چاہو اللہ کو اپنے دل کی تمام گہرائیوں سے چاہو اللہ کے کلام اور اس کے ذکر کو نہ اُلٹ پلٹ کرونہ اپنے قلوب میں اس کی کمی آنے دو، جسے اللہ تعالیٰ نے اختیار بخشا اور اس کے قلب کو مصفا بنایا اس نے (گویا) اس کے اعمال کو بھی نیک بنایا اور اپنے تمام بندوں میں اسے بھلائی کے لیے چن لیا، بہترین بات یہ ہے کہ کوئی دوسروں کو حرام و حلال میں فرق کرنا سکھائے۔ اللہ کی عبادت کرو، کسی کو اس کا شریک نہ بناؤ، تقویٰ کو اتنا اختیار کرو جتنا اس کا حق ہے، جو کچھ منہ سے نکالو (یعنی جو بات کرو) اس میں اللہ کو حاضر و ناظر جان کر صداقت کا سب سے زیادہ خیال رکھو، آپس میں جو معاہدہ کرو اسے روح خداوندی جان کر پورا کرو، کیونکہ جو معاہدات پورے نہیں کرتے ان سے اللہ ناراض ہوتا ہے۔ **والسلام عليكم و رحمة الله و بركاته''۔**

یہ روایت بھی تمام تر مرسل اور اختلاف الفاظ کے سوا پہلی روایت کی طرح قوی ہے۔ (مؤلف)

---

[^1] ابن ہشام نے اس جگہ **<span class="arabic-text">والسلام علیکم وعلی رسول اللہ</span>** لکھنا ہے۔ (مؤلف)

---

## مسجد نبویﷺ کی بنیاد اور ابوایوب رضی اللہ عنہ کے مکان میں اس کا استقرار

پہلے بیان کیا جاچکا ہے کہ آنحضرتﷺ نے مکے سے قباء میں تشریف آوری کے بعد وہاں مسجد کی بنیاد ڈالی اور نماز بھی ادا فرمائی تھی لیکن اس ضمن میں مختلف روایات ہیں کہ آپﷺ نے وہاں کتنے روز قیام فرمایا تھا اور اس دوران میں کون سے دن مسجد کی بنیاد ڈالی تھی بہرکیف آپ وہاں بنوعمرو بن عوف میں ٹھہرے تھے اور اس کے بعد وہاں سے جو مدینے کا بالائی حصہ کہلاتا تھا روانہ ہوکر بنونجار کی طرف چلے تو عمرو بن عوف کے قبیلے کے لوگ آپ کی حفاظت کے لیے آپﷺ کے گرد و پیش تلوار میں لےکر ایک جلوس کی شکل میں آپ کو وہاں تک پہنچانے کے لیے ساتھ ساتھ آئے۔ اس جلوس میں آپ کی سواری آگے آگے اور آپﷺ کے پیچھے ابوبکر رضی اللہ عنہ کی سواری تھی۔

جب آپﷺ نے بنونجار میں اپنی اونٹنی کے وہاں رُک جانے اور بیٹھ جانے کے بعد قیام کا ارادہ فرمایا تو وہ لوگ قباء کو واپس چلے گئے اور جیسا کہ پہلے بیان کیا جاچکا ہے آپﷺ نے بنونجار میں حضرت ابوایوب انصاری رضی اللہ عنہ کے مکان میں قیام فرمایا۔ یہ بھی بیان کیا جاچکا ہے کہ بنونجار کے ایک وفات یافتہ شخص عمرو کے دو بیٹوں سہل و سہیل سے مسجد کے لیے وہ زمین خرید فرمائی تھی جو حضرت
ابوایوب رضی اللہ عنہ کے مکان کے ساتھ خالی پڑی تھی، نیز یہ کہ ان بچوں نے وہ زمین آپ کو بخوشی ہبہ کرنا چاہی تھی لیکن آپﷺ نے اس کی قیمت ادا فرمائی تھی۔

جب آپﷺ نے ابوایوب رضی اللہ عنہ کے مکان میں تشریف فرما ہونے کے بعد اس کے متصل خالی زمین خرید فرماکر وہاں مسجد تعمیر فرمانے کا فیصلہ فرمادیا تو اس کی بنیاد رکھنے سے قبل وہ میدان کوڑے کرکٹ اور سنگریزوں وغیرہ سے صاف کیا گیا۔ پھر جب مسجد کے احاطے کے لیے نشانات لگانے کے بعد وہاں کی زمین بنیادوں کے لیے کھودی جانے لگی۔ تو اس کی مٹی اٹھانے میں انصار و مہاجرین کے علاوہ خود رسول اللہﷺ یہ بھی شامل تھے لیکن آپ مٹی کی ایک ٹوکری اٹھاتے تو عمار بن یاسر رضی اللہ عنہ دو ٹوکریاں ساتھ ساتھ اٹھاتے تھے۔ آپﷺ نے یہ دیکھ کر ان سے فرمایا:

"(افسوس ہے) ایک دن تمہیں باغیوں کا گروہ قتل کردے گا"۔

اسی طرح کچھ روایات میں یہ بھی آیا ہے کہ جب غزوہ خندق سے قبل مدینے میں جہاں خندق کھودی جارہی تھی تو اس وقت بھی جب آپﷺ مہاجرین و انصار کے ساتھ شریک ہوکر مٹی کی ایک ٹوکری اٹھاتے تھے تو عمار بن یاسر رضی اللہ عنہ دو ٹوکریاں بیک وقت اٹھاتے تھے اور آپﷺ نے ان سے یہی جملہ اس وقت بھی کہا تھا۔ ویسے چونکہ عمار بن یاسر رضی اللہ عنہ جنگ صفین میں حضرت علی رضی اللہ عنہ کی
طرف سے لڑتے ہوئے ان شامیوں کے ہاتھوں قتل ہوئے تھے جو معاویہ رضی اللہ عنہ کی طرف سے جنگ کررہے تھے اس لیے معلوم ہوتا ہے کہ یہ حدیث جو بظاہر بڑی غریب ہے کچھ شیعہ حضرات کی اختراع ہو۔ ایسے جب آنحضرتﷺ نے مسجد کی بنیادوں سے مٹی نکالتے وقت جب اس میں انصار و مہاجرین کے جوش وخروش کو ملاحظہ فرمایا تھا تو اکثر ثقہ راویوں کے بقول آپﷺ نے یہ ضرور ارشاد فرمایا تھا:

**<span class="arabic-text">لاعيش الاّ عيش الآخرة، اللّهم ارحم الانصار و المهاجرين</span>۔**

حالانکہ اس محنت کشی میں آپﷺ خود بھی شریک تھے۔ ممکن ہے عمار بن یاسر رضی اللہ عنہ کو بیک وقت مٹی کی دو ٹوکریاں اٹھاتے دیکھ کر آپﷺ نے خوش ہوکر انہیں کچھ اور بھی دعا دی ہو لیکن جب مدینے میں خندق کی کھدائی کے وقت اس کے بارے میں یہ روایت سامنے آتی ہے کہ اس وقت بھی عمار بن یاسر رضی اللہ عنہ دو دو پتھر ساتھ اٹھا رہے تھے جب کہ آپﷺ اور دوسرے مہاجرین و انصار بیک
وقت صرف ایک پتھر اٹھاتے تھے تو اس روایت کی صحت اور بھی شک و شبہ میں ڈال دیتی ہے کیونکہ خندق کی کھدائی میں پتھر اٹھانے کی روایت عجیب معلوم ہوتی ہے بہرحال چونکہ یہ دونوں روایات بخاری اور دیگر بہت سے ثقہ راویوں کے حوالے سے ہم تک پہنچی ہیں اس لیے ہم ان کے بارے میں واللہ اعلم ہی کہہ سکتے ہیں اور چونکہ فی الوقت ہمارا موضوع مسجد نبوی کی بنیاد اور اس کی تعمیر ہے
اس لیے اس ضمنی گفتگو کے بعد ہم اسی طرف آتے ہیں۔ (مؤلف)

بیہقی ابی بکر بن ابی الدنیا کی زبانی بیان کرتے ہیں کہ آخرالذکر سے حماد الضبی اور عبدالرحیم ابن سلیمان نے اسماعیل بن مسلم اور حسن کے حوالے سے بیان کیا کہ جب مسجد کی بنیادیں بھری جاچکیں تو آنحضرتﷺ نے لوگوں سے فرمایا کہ انہیں عریش موسیٰ کی حد تک بلندی پر لے جائیں۔ آپﷺ کی زبان سے مسلم نے حسن سے پوچھا "عریش کا کیا مطلب ہے؟"۔ تو حسن نے مسلم کو بتایا کہ کھڑے ہوکر دونوں ہاتھ بلند کرنے کی حد کو عریش کہا جاتا ہے اور اس سے مراد چھت ہوتی ہے۔

یہی روایت حماد بن سلمہ کی زبانی ابی سنان، بن شداد بن اوس کے حوالے سے یوں پیش کی گئی ہے کہ جب مسجد کی بنیادیں بھرنے کے بعد لوگوں نے آپ سے پوچھا کہ انہیں کسی حد تک اٹھایا جائے تاکہ جب ان پر چھت ڈالی جائے تو اس کے نیچے آسانی سے نماز ادا کی جا سکے یعنی نماز پڑھتے وقت کھڑے ہونے میں کوئی دقت نہ ہو تو آپﷺ نے ارشاد فرمایا:

"میں اپنے بھائی موسیٰ (علیہ السلام) سے اس معاملے میں زیادہ بلند نہیں جانا چاہتا، اس کی چھت عریش موسیٰ کی برابر پڑے گی"۔

یعنی جتنی بلند حضرت موسیٰ علیہ السلام نے اپنی چھت رکھی تھی۔

یہ حدیث اس میں "عریش موسیٰ" کے ذکر کی وجہ سے غریب بتائی جاتی ہے۔ (مؤلف)

ابوداؤد کہتے ہیں کہ ان سے محمد بن حاتم اور عبداللہ بن موسیٰ نے سنان، عطیہ عوفی اور ابن عمر رضی اللہ عنہ کے حوالے سے بیان کیا کہ مسجد کی بنیاد میں آنحضرتﷺ کے زمانے میں دوسری چیزوں یعنی پتھر کے ٹکڑوں اور کھجور کی لکڑی کے مضبوط حصوں سے بھری گئی تھیں اور اس کی دیوار میں اور چھت کھجور کے تختوں سے بنائی گئی تھیں نیز یہ کہ اس کی چھت پر مٹی سے پہلے کھجور کے پتے رکھے گئے تھے اور آپ کی وفات تک وہ اسی حالت میں تھیں، پھر جب حضرت ابوبکر رضی اللہ عنہ کے عہد خلافت میں جب وہ بوسیدہ ہو کر گرنے لگیں تو انہوں نے بھی مسجد کی تعمیر میں وہی چیزیں استعمال کروائیں جو نبی کریمﷺ نے کروائی تھیں لیکن حضرت عثمان رضی اللہ عنہ نے اپنے عہد میں مسجد کو اینٹوں سے تعمیر کرایا۔ تاہم یہ روایت کی غریب ہی بتائی جاتی ہے کیونکہ دوسری ثقہ روایات سے ثابت ہے کہ آنحضرتﷺ نے مسجد کی بنیادوں میں اینٹیں لگوائی تھیں اور اس کی دیواریں بھی کچی اینٹوں سے تعمیر ہوئی تھیں۔ البتہ اس کی چھت میں کھجور کے تختے استعمال ہوئے تھے اور ان پر کھجور ان کی بھاریاں رکھی گئی تھیں نیز یہ کہ اس میں حضرت ابوبکر رضی اللہ عنہ کے عہد میں کوئی تبدیلی یا اضافہ نہیں ہوا۔ البتہ حضرت عمر رضی اللہ عنہ نے اپنے عہد میں اس کی دیواریں پکی اینٹوں سے چنوا دی تھیں لیکن اس کی چھت میں وہی چیزیں استعمال کروائی تھیں جو آنحضرتﷺ کے زمانے میں ہوئی تھیں یعنی کھجور کے تختے اور ان کے اوپر کھجور ہی کے پتے وغیرہ۔ ویسے ابوداؤد مذکورہ بالا حوالوں کے ذریعہ یہ بھی بیان کرتے ہیں کہ حضرت عثمان رضی اللہ عنہ نے مسجد میں نہ صرف کافی
اضافہ کیا تھا بلکہ اس کی دیواروں میں منقش پتھروں کے علاوہ اس کے فرش میں بھی پتھر کی سلیں لگوائی تھیں۔

مسجد کے موضوع سے کسی قدر ہٹ کر یہاں یہ بات بھی قابل ذکر ہے جسے امام احمدؒ نے ابی نضر، حشرج بن نباتہ عبسی[^1]، بہز، زید بن حباب، عبدالصمد اور حماد بن سلمہ کے حوالے سے بیان کیا ہے اور یہ بھی لکھا ہے کہ ان میں سے آخرالذکر دونوں کو یہ بات سعید بن جمہان اور سفینہ سے معلوم ہوئی کہ رسول اللہﷺ نے ارشاد فرمایا تھا:

"میرے بعد خلافت میں سال تک رہے گی اور اس کے بعد ملوکیت میں بدل جائے گی"۔

سفینہ اس حدیث پر اظہار رائے کرتے ہوئے کہتے ہیں کہ حضورﷺ کی بات سچ تھی کیونکہ آپﷺ کے بعد ابوبکر رضی اللہ عنہ کی خلافت دو سال، عمر رضی اللہ عنہ کی دس سال، عثمان رضی اللہ عنہ کی بارہ سال اور حضرت علی رضی اللہ عنہ کی خلافت چھ سال رہی جس کی مجموعی مدت تیس
سال ہوتی ہے۔

امام احمد کی روایت کردہ حدیث کے بھی یہی الفاظ ہیں جنہیں ابوداؤد، ترمذی اور نسائی نے سعید بن جمہان ہی کے حوالے
سے نقل کیا ہے اور ترمذی نے اس حدیث کو حدیث حسن بتایا ہے ۔

---

[^1] اصل نسخے میں عبسی کی جگہ اشجعی لکھا ہے۔(مؤلف)

---

## مسجد نبویﷺ کے فضائل

مدینے میں رسول اللہﷺ کے دست مبارک سے وہاں مسجد کی بنیاد پڑنے اور اس کی تعمیر کا ذکر کرنے کے بعد اس کے
مستند فضائل پر تفصیلی گفتگو سے قبل مناسب معلوم ہوتا ہے کہ اس مسجد میں محراب و منبر کی تعمیر کے بعد آپ کے منہرے خطبہ شروع کرتے ہی جو حیرت خیز واثرانگیز واقعہ پیش آیا اس کا ذکر کردیا جائے۔

واقعہ یہ ہے کہ مسجد نبوی میں آپﷺ کے خطبات کے لیے ممبر کی تعمیر سے قبل آپﷺ اپنے مصلیٰ ہی سے مسجد میں نماز کے لیے جمع شدہ مسلمانوں کی طرف رُخ فرماکر خطبات ارشاد فرمایا کرتے تھے اور ان کے دوران میں سہارے کے لیے مصلیٰ کے قریب ہی ایک لکڑی کے ستون سے ٹیک لگا لیتے تھے لیکن جب پہلے روز آپﷺ نے ممبر سے خطبہ ارشاد فرمانا شروع کیا تو اس ستون سے ایسی
آواز آنے لگی جیسے کوئی بچہ اپنی ماں سے جدا ہوکر روتا ہے۔ یہ دیکھ کر اور لوگ تو حیرت زدہ ہوکر رہ گئے لیکن جب آپ نے ممبر سے اُتر کر اس ستون پر شفقت سے ہاتھ رکھا تو وہ بالکل اسی طرح خاموش ہوگیا جیسے بچہ اپنی ماں کی گود میں آکر چپ ہوجاتا ہے۔ اس کے بعد آپﷺ منبر سے خطبہ ارشاد کرنے سے قبل اور اس کے بعد اس ستون پر شفقت سے ہاتھ ضرور پھیرتے تھے۔

یہ روایت سہل بن سعد ساعدی، جابر،عبداللہ بن عمر، عبداللہ بن عباس، انس بن مالک اور اُم سلمہ رضی اللہ عنہم کے حوالے سے بیان کی گئی ہے۔ حضرت حسن بصری اس روایت کی تصدیق فرماتے ہوئے کہتے ہیں کہ مدینے کے اہل ایمان کو جو رسول اللہﷺ ہم سے بےانتہا محبت تھی اس کے علاوہ بے جان چیزوں کا بھی آپ سے اس درجہ لگاؤ کوئی تعجب کی بات نہیں ہے اور یہی آپﷺ کے رحمتہ اللعالمین ہونے کا ثبوت ہے۔

قباء میں ظہور اسلام کے بعد پہلی مسجد اور وسط مدینہ میں مسجد نبویﷺ کے فضائل سے متعلق تمام تر روایات درج ذیل ہیں:

امام احمدؒ فرماتے ہیں کہ ان سے یحیٰی بن انیس بن ابی یحییٰ نے بیان کیا اور یہ بھی بیان کیا کہ ان کے والد نے ابوسعید خدری سے سنا کہ بنی خدرہ اور بنی عمرو بن عوف کے دو آدمیوں کے درمیان اس بات پر اختلاف تھا کہ جو مسجد بربنائے تقویٰ اپنی تعمیر کے لیے مشہور ہے وہ مسجد قبا سے جو ظہور اسلام کے بعد سب سے پہلے تعمیر کی گئی یا مسجد نبوی؟ خدری کہتا تھا کہ وہ مسجد قبا ہے۔ چنانچہ وہ دونوں ساتھ ساتھ رسول اللہﷺ کی خدمت میں حاضر ہوئے اور اس کے بارے میں آپ کی رائے دریافت کی۔ آپ اس وقت مسجد نبوی میں تشریف فرما تھے۔ آپﷺ نے اس مسجد کے متعلق فرمایا: "وہ یہ مسجد ہے"۔ یعنی مسجد نبویﷺ کو مسجد قباء پر فضیلت ہے۔ اس کے بعد آپﷺ نے مسجد قبا کے بارے میں "خیرکثیر" والی مسجد فرمایا۔

ترمذیؒ نے قتیبہ حاتم بن اسماعیل اور انیس بن ابی یحییٰ اسلمی کے حوالے سے یہ حدیث بیان کرتے ہوئے اسے حدیث حسن
بتایا ہے۔

امام احمدؒ اسحق، لیث بن سعد، ترمذی، نسائی کے علاوہ قتیبہ، لیث، عمران بن ابی انس، عبدالرحمٰن بن ابی سعید اور ان کے والد کے حوالے سے اس حدیث کے بارے میں مذکورہ بالا دو آدمیوں کا مسجد قباء اور مسجد نبوی کی بابت باہم اختلاف
بیان کرتے ہوئے اس سلسلے میں رسول اللہﷺ کا مندرجہ بالا جواب پیش کرتے ہیں۔

صحیح مسلم میں حمید الخراط کی زبانی ابی سلمہ بن عبدالرحمٰن کے حوالے سے یہ حدیث اس طرح بیان کی گئی ہے کہ ابی سلمہ نے جب عبدالرحمٰن بن ابی سعید سے پوچھا کہ ان کے والد کو یہ حدیث کیونکر معلوم ہوئی تو وہ بولے کہ انہوں نے جب مسجد قباء اور مسجد نبوی کی ترجیحی حیثیت کے بارے میں آنحضرتﷺ خود دریافت کیا تو آپﷺ نے مٹھی بھر کنکر زمین سے اٹھا کر انہیں زور سے زمین پر پٹک کر فرمایا: یہ تمہاری مسجد ہے۔ ظاہر ہے کہ اس سے آپ کی مراد مسجدنبوی تھی۔ مسجدنبوی کی فضیلت کے بارے میں امام احمدؒ نے کئی دوسرے متعدد حوالوں سے دو دوسری روایات میں بھی پیش کیا ہے۔ حضرت عمر رضی اللہ عنہ ان کے بیٹے عبداللہ زید بن ثابت اور سعید بن مسیب نے بھی اپنی اپنی روایات میں آنحضرتﷺ کی اس رائے کا اظہار کیا ہے اور ابن جریر نے بھی ان کی تائید کی ہے۔ بہرکیف متاخرین اس بات پر متفق ہیں کہ مسجد قباء کے بارے میں جو آیت نازل ہوئی اور آنحضرتﷺ کی اس حدیث میں اس لیے تضاد نہیں ہے کہ مسجد قباء کی فضیلت اپنی جگہ درست ہے لیکن جیسا صحیحین (صحیح مسلم وصحیح بخاری) دونوں میں بیان کیا گیا ہے کہ آنحضرتﷺ بارہا اپنی اپنی جگہ بلحاظ فضیلت جن تین مساجد یعنی مسجد نبوی، مسجد حرام اور مسجد بیت المقدس کا بطور خاص زور دےکر ذکر فرمایا وہ اس لیے کہ مسلمان ہمیشہ انہی تین مساجد سے زیادہ سے زیادہ لگاؤ رکھیں گے۔ آنحضرتﷺ جیسا کہ صحیحین میں بیان کیا گیا ہے یہ بھی ارشاد فرمایا کہ مسجدنبوی میں نماز پڑھنے کا ثواب سوائے مسجد حرام کے ہزاروں ہزار نمازوں سے بہتر ہے۔ صحیحین میں یحییٰ القطان کی زبانی حبیب، حفص بن عاصم اور ابوہریرہ رضی اللہ عنہ کے حوالے سے یہ روایت بھی پیش کی گئی ہے کہ آنحضرتﷺ نے مسجد نبوی سے متعلق یہ بھی ارشاد فرمایا:

"میرے گھر اور میرے منبر کے درمیان جنت کے باغوں میں سے ایک باغ ہے"۔

مسجد نبوی کے فضائل سے متعلق بےشمار احادیث ہیں جنہیں ہم ان شاء اللہ "کتاب المناسک من کتاب الاحکام الکبیر'' میں بیان کریں گے۔ **<span class="arabic-text">ولا حول ولا قوة الا بالله العزيز الحكيم</span>** (مؤلف)

رسول اللہﷺ کے لیے مسجد نبوی کے قریب ایک کمرہ اور آپﷺ کے اہل و عیال کے لیے اس کے ساتھ چھوٹے چھوٹے
حجرے بنائے گئے تھے۔ حسن ابن حسن بصریؒ کہتے ہیں کہ وہ جب لڑکے تھے تو اپنی والدہ خیرہ کے ساتھ جو ام سلمہ کی کنیز تھیں رہا کرتے تھے ان کے بقول آنحضرتﷺ کا کمرہ ایسا تھا جس کی چھت وہ اٹھاکر چھولیا کرتے تھے اور اس کے کمرے کے ساتھ جو کمرے تھے وہ بہت ہی چھوٹے اور شکست وریخت کے قریب معلوم ہوتے تھے۔

جو شکل و شمائل جسامت اور قد و قامت حسن ابن حسن بصریؒ کی بیان کی گئی ہے وہ خود حسن بصریؒ کی تھی۔ (مؤلف)

سہیلی اپنی کتاب "الروض" میں بیان کرتے ہیں کہ آنحضرتﷺ کے لیے جو مکان بنائے گئے تھے وہ اینٹوں کے تھے، البتہ ان پر مٹی سے لپائی کی گئی تھی ۔ وہ یہ کہتے ہیں کہ ان میں سے بعض مکان پتھروں سے بنائے گئے تھے اور ان میں پہاڑی بجری بھی استعمال کی گئی تھی اور ان کی چھتیں بھی انیٹوں کی تھیں۔ اس کے بارے میں حسن بصریؒ کی جو روایت ہے اس سے معلوم ہوتا ہے کہ آنحضرتﷺ کا کمرہ درخت عرعر کی شاخوں کو باہم پیوست کرکے بنایا گیا تھا۔ انہی کے بقول اور جیسا کہ تاریخ بخاری میں بھی ہے آپﷺ کے مکان کا دروازہ پتلی پتلی لکڑیوں سے بنایا گیا تھا اور اس کی درزیں سوکھی گھاس سے بھر دی گئی تھیں نیز یہ کہ اس کے دروازے میں دو پٹ نہیں تھے۔ آپﷺ کی ازواج مطہرات کی وفات کے بعد ان کے سارے مکان بھی مسجد کے صحن میں شامل کرلے گئے تھے۔

واقدی اور ابن جریر وغیرہ بیان کرتے ہیں کہ جب عبداللہ بن اریقط دئلی مدینے سے مکے جانے لگے تو رسول اللہﷺ
نے اپنے غلاموں زید بن حارثہ اور ابورافع کو بھی ان کے ساتھ کر دیا تھا تاکہ وہ آپﷺ کے اور ابوبکر رضی اللہ عنہ کے اہل وعیال کو وہاں سے مدینے لے آئیں آپﷺ نے اور ابوبکر رضی اللہ عنہ نے انہیں ضروری زاد راہ کے علاوہ پانچ سو درہم بھی دے دیئے تھے تاکہ وہ قدیر سے اونٹ خرید لیں۔ چنانچہ وہ آپﷺ کی بیٹیوں حضرت فاطمہ اور ام کلثوم ہیں جن اور آپﷺ کی ازواج سود و عائشہ رضی اللہ عنھما کے علاوہ آپ کے اور ابوبکر رضی اللہ عنہ کے دیگر اہل و عیال کو مکے سے مدینے لے آئے تھے۔ حضرت عائشہ، عبداللہ بن ابوبکر رضی اللہ عنہم اور ان کی والدہ اُم رومان نے تینوں ایک ہی اونٹ پر سوار تھے۔ حضرت عائشہ رضی اللہ عنھا فرماتی ہیں کہ ان کی والدہ اُم رومان نے راستے میں اونٹ کی نکیل ان کے ہاتھ میں پکڑا دی تھی اور کہتی جا رہی تھیں:

"میں مدینے پہنچ کر اپنی بیٹی کو دلہن بنا کر اس کی رخصتی کر دوں گی"۔

حضرت عائشہ رضی اللہ عنہا اس کے بعد فرماتی ہیں کہ:

"ایک جگہ کسی نے مجھ سے کہا کہ اونٹ کی مہار مجھے دے دو چنانچہ میں نے مہار اسے دے دی۔ اس کے بعد اونٹ رک گیا اور ہم خدا کے فضل و کرم سے اس پر سے آرام سے اتر آئے اور خدا کا شکر ادا کیا"۔

حضرت عائشہ رضی اللہ عنہا فرماتی ہیں کہ جہاں وہ سواری سے اتری تھیں وہ جگہ مسخ تھی۔ پھر حضرت عائشہ رضی اللہ عنہا آٹھ ماہ بعد اپنے گھر سے رخصت ہوکر زوجہ رسولﷺ کی حیثیت سے آپ کے مکان میں چلی گئی تھیں۔ ان کے ہمراہ ان کی بڑی بہن اسماء گئی تھیں جب کہ عبداللہ بن زبیر رضی اللہ عنہما ان کے شکم میں تھے۔ اس کا ذکر ہم ان شاءاللہ آگے چل کر سال اول ہجری کے آخری واقعات کے ساتھ کریں گے۔

## مدینے میں مہاجرین کے ابتدائی مصائب

متعدد مستند روایات سے معلوم ہوتا ہے کہ مہاجرین مکہ کے مدینے پہنچنے سے قبل وہاں کی مقامی خصوصیات میں شدت کی گرمی، پانی کی کمی اور وبائی امراض کی کثرت تھی۔

اس سلسلے میں حضرت عائشہ رضی اللہ عنہا کی زبانی جو روایت منقول ہے وہ یہ ہے کہ انہوں نے مدینے پہنچ کر وہاں کی یہ خصوصیات سننے کے بعد جب اپنے والد حضرت ابوبکر رضی اللہ عنہ سے پوچھا کہ انہوں نے مدینے کو کیسا پایا تو ان کا جواب یہ تھا کہ جن کے ساتھ وہ مدینے آئے تھے ان کی خاطر سے وہ موت کو ان کے جوتے کی ایڑی کے ایک پرزے سے بھی کمتر سمجھتے تھے حضرت عائشہ رضی اللہ عنہا نے جب یہی بات حضرت بلال رضی اللہ عنہ سے پوچھی تو انہوں نے کہا کہ مدینے کے وہ عارضی مصائب تو کیا تھے اگر رسول اللہﷺ کے نام پر رات سے صبح تک ان کے تمام بال نوچ لیے جائیں اور کھال اُتار لی جائے تو وہ اس حالت میں بھی گھبرائیں گے نہیں بلکہ خوشی کا اظہار کریں گے۔

حضرت عائشہ رضی اللہ عنہا سے جو روایت منقول ہے اس سے پتہ چلتا ہے کہ انہی کے بقول حضرت ابوبکر اور حضرت بلال رضی اللہ عنہما کے مذکورہ بالا جوابات سے انہیں یہی اندازہ ہوا کہ وہ دونوں رسول اللہﷺ کی محبت میں سرشاری کی وجہ سے یہ جوابات دینے پر مجبور تھے ورنہ مدینے میں عام مہاجرین کو جن مصائب کا سامنا تھا وہ درحقیقت کچھ اور تھے۔

بہرکیف جب حضرت عائشہ رضی اللہ عنہ نے خود آنحضرتﷺ سے اس بارے میں دریافت کیا تو آپﷺ نے فرمایا:

"اللہ تعالی نے ہمارے لیے مدینے کو مکے کی طرح بلکہ اس سے زیادہ محبوب بنا دیا ہے اور اس کے جملہ نقائص کو ہمارے لیے خوبیوں سے بدل دیا ہے"۔

ایک دوسری روایت میں جو امام احمدؒ نے یونس اور لیث کی زبانی یزید بن ابی حبیب، ابی بکر بن اسحٰق بن یسار، عبداللہ بن عروہ اور خود عروہ کے حوالے سے بیان کی ہے کہ آنحضرتﷺ کے مدینے پہنچنے کے کچھ عرصہ بعد حضرت ابوبکر رضی اللہ عنہ اور حضرت بلال رضی اللہ عنہ دونوں بیمار ہوگئے تھے اور جب حضرت عائشہ رضی اللہ عنہا مدینے پہنچیں اس وقت تک بیمار تھے۔ چنانچہ وہ حضور نبی کریمﷺ سے اجازت لےکر جب ان کی عیادت کے لیے گئیں اور ان دونوں سے یکے بعد دیگرے ان کی ناسازی طبع کا احوال پوچھا تو ان دونوں نے وہی جوابات دیئے جن کا مندرجہ بالا پہلی روایت میں حضرت عائشہﷺ کی زبانی ذکر ہوچکا ہے۔

مدینے کے مذکورہ بالا شدائد کے بارے میں خود رسول اللہﷺ کا جواب بھی متعدد مستند روایات میں وہی ملتا ہے جو بطور حدیث نبوی سطور بالا میں درج کیا جاچکا ہے۔

صحیحین (صحیح مسلم صحیح بخاری) میں ابن عباس رضی اللہ عنہما کے حوالے سے جو روایت پیش کی گئی ہے اس سے معلوم ہوتا ہے کہ جب اہل مکہ نے معاہدے کے مطابق رسول اللہﷺ اور آپﷺ کے کچھ صحابہ رضی اللہ عنہ عمرہ کی غرض سے مدینے سے مکے پہنچے تو اس زمانے میں مدینے کے موسمی بخار میں کافی عرصے تک مبتلا رہنے کی وجہ سے کافی کمزور ہوگئے تھے۔ چنانچہ انہیں دیکھ کر مشرکین مکہ آپس میں کہنے لگے کہ وہ مدینے کے مصائب اور وہاں کے وبائی امراض سے گھبرا کر نقابت کے باوجود وہاں سے مکے لوٹ آئے ہیں ۔ ان کی ان چہ میگوئیوں کی خبر جب آپﷺ کو ملی تو آپﷺ نے اپنے صحابہ (رضی اللہ عنہم) سے فرمایا کہ وہ خانہ کعبہ کا طواف وغیرہ مستعدی
سے کریں تاکہ مشرکین مکہ کا گمان گمانِ باطل ثابت ہوجائے۔

اس روایت میں یہ بھی بیان کیا گیا ہے کہ مدینے میں نماز کے وقت کچھ لوگ کمزوری کی وجہ سے بیٹھ کر نماز پڑھ لیا کرتے تھے۔ چنانچہ ان لوگوں سے آپﷺ نے ارشاد فرمایا تھا کہ بیٹھ کر نماز پڑھنے کا ثواب کھڑے ہوکر نماز پڑھنے سے نصف ہوتا ہے اور ایسے لوگ جب اللہ تعالیٰ سے کسی قسم کی دعا کرتے ہیں تو اس کا اثر ان کے احساس و اظہار ضعف و اضمحلال کی وجہ سے کم ہوجاتا ہے۔

رسول اللہﷺ کا یہ ارشاد گرامی اللہ تعالیٰ کی طرف سے مسلمانوں کی طرف مسلمانوں کو کس عذر کی بناء پر صوم وصلوٰۃ میں جو رعایت دی گئی ہے اس سے متصادم یا متضاد نہیں ہے کیونکہ آپ کا یہ ارشاد تو عام مسلمانوں کی حوصلہ افزائی اور مصائب میں صبر و استقامت کے لیے تھا۔ ویسے نہ صرف اپنے رسول بلکہ عام مہاجرین کے لیے بھی اللہ تعالیٰ نے مدینے کی فضا کو اپنے فضل و کرم سے
رفتہ رفتہ خوشگوار بنادیا تھا۔ (مؤلف)

## رسول اللہﷺ کی طرف سے مہاجرین وانصار کو باہمی محبت و مواخاۃ کی تلقین، اس سلسلے میں باقاعدہ تحریر اور یہود مدینہ سے صلح اور امداد باہمی کا معاہدہ

بنوینقاع، بنونضیر اور بنوقریظہ کے یہودی انصار سے قبل اس وقت مجاز میں آکر آباد ہوگئے تھے جب بخت نصر نے جیسا کہ طبری نے لکھا ہے بلادمقدس کو تہ و بالا کرکے وہاں کے یہودیوں کی کثیر تعداد کو تہ تیغ کردیا تھا جب کہ عذاب الہٰی کی صورت میں سیل ارم کے تباہی کے بعد قبائل اوس وخزرج بھی منتشر و متفرق ہوکر مدینے آگئے تھے اور وہاں کے یہودیوں کے حلیف بن گئے تھے حالانکہ دونوں میں اب تعلیمات انبیاء کا اثر باقی تھا نہ حق پرستی رہی تھی۔ البتہ عقائد شرک میں دونوں شریک تھے اور عذاب الہٰی میں گرفتار ہوکر اپنے اپنے آبائی وطن سے نکلنا پڑا تھا۔

امام احمدؒ فرماتے ہیں کہ انہیں عفان، حماد بن سلمہ اور عاصم الاحول نے انس بن مالک کے حوالے سے بتایا کہ رسول اللہﷺ نے انس بن مالک کے مکان میں انصار و مہاجرین سے باہمی مواخات اسلامی کے لیے حلف لیا تھا۔

امام احمدؒ اس سلسلے میں یہ بھی فرماتے ہیں کہ انہیں یہی باتیں نصر بن باب نے حجاج بن ارطات کے حوالے سے اور سریج و عباد نے حجاج، عمرو بن شعیب، حکم، قاسم اور ابن عباس رضی اللہ عنہما کے حوالے سے بتائیں۔

امام احمدؒ، بخاری و مسلم اور ابوداؤد نے دوسرے متعدد ذرائع کے علاوہ عاصم بن سلیمان الاحول اور انس بن مالک کے حوالے نیز آخرالذکر ہی کی زبانی بیان کیا ہے کہ قریش و انصار کے مابین مواخات اسلامی کے لیے حلف برداری آنحضرتﷺ نے انہی کے کان میں کرائی تھی نیز ایک تحریر بھی ان کی عقل و فہم کے مطابق تحریر کرائی تھی ۔

محمد بن اسحٰق بیان کرتے ہیں کہ آنحضرتﷺ نے دو تحریر میں الگ الگ لکھوائی تھیں جن میں سے پہلی تحریر انصار و مہاجرین قریش میں باہمی مواخات کے لیے حلف نامے اور یادداشت کی صورت میں اور دوسری مسلمانوں اور یہود مدینہ کے درمیان بطورمعاہدہ تھیں۔ پہلی تحریر تھی:

"یہ تحریر نبی ابن محمد(ﷺ) نے مدینے کے مومن و مسلم انصار اور مکے کے مسلم و مومن مہاجرین کے لیے بطور شرائط مواخاۃ اسلامی یاداشت کی صورت میں لکھائی ہے۔
اس کی شرائط یہ ہے:

چونکہ مکے کے مہاجر ہوں یا مدینے کے انصار دونوں اسلام کی رو سے ملت واحد ہیں،اس لیے ان میں خواہ ان کا تعلق

قریش مکہ کے کسی قبیلے سے ہو یا مدینے کے انصار میں بنی ساعدہ، بنی جشم، بنی نجار، بنی عمرو بن عوف اور بنی نبیت سے ہو، اپنے معاشی حالات سے اور کثیرالعیال ہونے کی وجہ سے تنگدست ہونے کی وجہ سے کبھی ایک دوسرے کا ساتھ نہیں چھوڑ گے بلکہ ہر حال فہم وفراست کے راستے پر چل کر باہمی امداد اور بھائی بندی پر کمربستہ رہیں گے ، کوئی مومن غیر مومن کا حلیف نہیں ہوگا، مومنین کے مابین بنائے ظلم و تعدی کا ذریعہ بنے گا نہ فتنہ وفساد کا مرتکب ہوگا کسی غیر مومن کی نصرت و امداد پر حائل نہیں ہوگا خواہ وہ اس غیرمومن کا بیٹا ہی کیوں نہ ہو ہر مومن اپنے غریب پروہی کی مدد کرے گا چونکہ یہ اللہ تعالیٰ کی طرف سے اس کی ذمہ داری ہے، کوئی مومن کافر کے ساتھ کسی مسلمان کو قتل کرے گا نہ مومن کے مقابلے میں کافرکی مدد کرے گا، بعض مومن یہودیوں کے غلام ہیں اس لیے مومنوں کی یہ ذمہ داری ہوگی کہ وہ ان غلاموں کو ان کے غیرمومن مالکوں کےظلم وتعدی سے بچائیں کیونکہ تمام مسلمان ملت واحد ہیں اس لیے کوئی مومن فی سبیل اللہ میں کسی غیرمومن کی مدد نہیں کرے، البتہ بطور عدل وانصاف باہمی صلح صفائی میں شریک ہوسکتا ہے، کوئی مومن قریش کے کسی مشرک کو پناہ دے گا نہ کسی مومن پر اس کو ترجیح دے گا۔ اگر کوئی مسلمان کسی دوسرے مسلمان کے ہاتھوں بلا قصد قتل ہوجائے یا قتل کردیا جائے تو دوسرے مسلمان یہ تقاضائے انصاف اس کے ورثا کو خون بہا یا دیت لینے پر راضی کرنے کی کوشش کریں گے، ہر مسلمان مکمل مسلمان ہے اس لیے اس کے لیے اپنے دین پر قائم رہنا لازم ہے۔ ہر مسلمان اللہ اور رسول اللہ(ﷺ) سے رجوع کر کے ان کے احکام کی پابندی کریں گے۔ ورنہ اس کے برعکس عمل پر خدا و رسول کے مغضوب ٹھہریں گے اور دنیا و آخرت دونوں جگہ عذاب الہٰی کے مستحق ہوں گے"۔

مدینے کے یہودیوں سے مسلمان مہاجرین و انصار رضی اللہ عنہم کے ساتھ رسول اللہﷺ نے جو تحریری معاہدہ کرایا وہ یہ ہے:

"یہود مدینہ اس بات پر متفق ہیں کہ وہ مدینے کے مسلمانوں سے بھی محاربات نہیں کریں گے اپنی عوف کے یہودی بنی
عوف کے مسلمانوں کے ساتھ مل جل کر رہیں گے۔ مسلمان اپنے دین پر اور یہودی اپنے عقائد پر قائم رہیں گے، ان
کے مذاہب الگ الگ سہی لیکن وہ ایک دوسرے کے دینی ومذہی امور میں مداخلت نہیں کریں گے، اگر وہ ایک دوسرے
کو قتل کریں گے تو ان سے از روئے عدل و انصاف مواخذہ ہو گا بنی نجار، بنی حارث، بنی ساعدہ، اپنی جشم، بنی اوس، بنی ثعلبہ اور بنی حیفہ و بنی شطنہ کے یہودیوں اور مدینے کے مسلم انصار اور مہاجرین کے درمیان اس معاہدے کی شرائط وہی ہوں گی جو بنی عوف کے یہودیوں اور مسلمانوں کے درمیان اس معاہدے کی رو سے لے ہوئی ہیں۔ یہود مدینہ کے علاقے ان کی تحویل میں رہیں گے، وہاں سے کسی یہودی کے نکل کر کہیں اور اقامت کے لیے محمد(ﷺ) کی اجازت لازم ہوگی، یہودیوں کی حفاظت کی ذمہ داری مسلمانوں پر ہوگی اس لیے مسلمان جس سے جنگ کردیں گے ان کا ساتھ دینے اور ان کے مخالف سے جنگ کی ذمہ داری یہودیوں پر ہوگی اس معاہدے کی رو سے مدینے کے کسی شخص پر غیر ضروری دباؤ نہیں کی ہوگا، یہودی اور مسلمان جو اس معاہدے میں شریک ہیں وہ اسی طرح مل جل کر رہیں گے جیسے ایک ہی گھر کے لوگ رہتے ہیں، اگر ان میں کوئی باہمی نزاع یا اختلاف ہوگا تو وہ محمد(ﷺ) سے مصالحت یا فیصلے کے لیے رجوع کریں گے۔ باہم صلح صفائی کرائیں گے، کسی پر اس وقت تک دباؤ نہیں ڈالیں گے نہ اس کے خلاف کوئی قدم اٹھائیں گے جب تک وہ ظلم کا مرتکب نہ ہوگا، اس معاہدے کے تحت عدل و انصاف کی رو سے سب برابر ہوں گے اللہ صرف انصاف کرنے والوں اور پرہیزگاروں کا محافظ ہوتا ہے۔ مدینے میں ہر شخص کو امن و عافیت سے رہنے کی اجازت ہوگی جب تک وہ کوئی ایسا کام نہ کرے جو اس معاہدے سے متجاوز اور قابل تادیب و مواخذہ ہو"۔

اس معاہدے کے بارے میں ابن اسحٰق کی روایت قریباً یہی ہے۔ ابوعبیدالقاسم بن سلام نے "کتاب الغریب'' میں اس معاہدے پر تفصیلی گفتگو کی ہے۔ (مؤلف)

## مہاجرین و انصار رضی اللہ عنہم میں مواخاۃ کے لیے حکم خداوندی

اللہ تعالیٰ نے ارشاد فرمایا:

۱۔ **<span class="quranic-text">(وَالَّذِيۡنَ تَبَوَّؤُالدَّارَ وَالإِيۡمَانَ مِنْ قَبْلِهِمْ يُحِبُّوۡنَ .... الخ)</span>**

۲۔ **<span class="quranic-text">(وَالَّذِيۡنَ عَقَدَتْ اَيْمَانُكُمْ فَاٰتُوۡهُمۡ نَصِيۡبَهُمۡ .... الخ)</span>**

بخاریؒ فرماتے ہیں کہ ان سے صلت بن محمد اور ابواسامہ نے ادریس، طلحہ بن مصرف، سعید بن جبیر اور ابن عباس رضی اللہ عنھما کے حوالے سے قول باری تعالیٰ **<span class="quranic-text">(وَلِكُلِّ جَعَلْنَا مَوَالِیَ)</span>** اور **<span class="quranic-text">(وَالَّذِيۡنَ عَقَدَتْ اَيْمَانُكُمْ)</span>** کے بارے میں ورثہ کا یہ قول بیان کیا کہ ان آیات قرآنی میں جو اشارات ہیں وہ ان جملہ مہاجرین کے بارے میں ہیں جنہوں نے مکے سے مدینے کو اللہ کے حکم پر ہجرت کی اور ان انصار مدینہ کے بارے میں جنہوں نے ان مہاجرین کو خلوص قلب سے خوش آمدید کہا اور ان کے لیے اپنی ہر چیز قربان کرنے کو تیار ہوگئے اور انہوں نے یہ سب کچھ اس لیے کیا کہ وہ نہ صرف اللہ تعالیٰ کے ارشادات پر ایمان رکھتے تھے بلکہ بعد میں انہیں رسول اللہﷺ تم نے حقیقتاً حقیقی بھائیوں کی طرح بھائی بھائی بنادیا۔

امام احمدؒ فرماتے ہیں کہ سفیان نے عاصم سے سن کر انس کا یہ قول بتایا کہ رسول اللہﷺ نے ان کے گھر میں مہاجرین و
انصار کو مواخاة اسلامی کی تلقین فرمائی تھی اور انہی کے گھر میں دونوں سے اخوۃ اسلامی پر قائم رہنے کا حلف لیا تھا اور ان میں سے دو دو افراد کو بھائی بھائی بنایا تھا۔

محمد بن اسحٰق کہتے ہیں کہ رسول اللہﷺ نے مدینے میں مہاجرین و انصار میں فرداً فرداً اخوت اسلامی کی بنیاد رکھی تھی اورانہیں خود اپنی زبان مبارک سے بھائی بھائی بنایا تھا۔ وہ مزید کہتے ہیں کہ اس سلسلے میں جو حدیث ہم تک پہنچی ہے وہ یہ ہے کہ آپﷺ نے مہاجرین و انصار کو جمع کرکے ان سے فرمایا: **<span class="arabic-text">تاخوا فی الله اخوین</span>۔** یعنی اللہ کے نام پر دو دو آدمی ایک دوسرے کے بھائی بنو۔

پھر آپﷺ نے حضرت علی بن ابی طالب (رضی اللہ عنہ) کا ہاتھ اپنے ہاتھ میں لےکر فرمایا: هذا اخى (یہ میرا بھائی ہے) چنانچہ اس طرح رسول اللہﷺ نے جو سیدالمرسلین امام المتقین اور رسول رب العالمین تھے اور جن کا کوئی دوسرا عدیل ومثیل نہیں ہے (اس اجتماع میں) حضرت علی بن ابی طالب رضی اللہ عنہ کو رسمی طور پر اپنا بھائی بنایا۔ اس طرح حمزہ رضی اللہ عنہ نے جو خدا اور رسول خدا کے
شیر تھے۔ زید بن حارثہ رضی اللہ عنہ کو جو آنحضرتﷺ کے غلام تھے اپنا بھائی بنایا۔ حضرت حمزہ نے زید بن حارثہ رضی اللہ عنہما کو جنگِ احد میں اپنا وصی بنایا تھا۔ اس کے بعد جعفر بن ابی طالب ذوالجناحین اور معاذ بن جبل رضی اللہ عنہما کو بھائی بھائی بنایا گیا۔ ابن ہشام کہتے ہیں کہ جعفر اس وقت تک حبشہ میں تھے۔ ابن اسحٰق کہتے ہیں کہ جعفر اور معاذ بن جبل رضی اللہ عنہما کے بعد یکے بعد دیگرے ابوبکر اور خارجہ بن زیدخزرجی، پھر عمربن خطاب اور عتبان بن مالک، ابوعبیدہ اور سعد بن معاذ، عبدالرحمٰن بن عوف اور پھر سعد بن ربیع، زبیر بن عوام اور سلمہ بن سلامہ وقش رضی اللہ عنہم بھائی بنے۔ ویسے یہ بھی کہا جاتا ہے کہ زبیر اور عبداللہ بن مسعود رضی اللہ عنہما بھائی بنے تھے۔ بہرکیف اس کے بعد عثمان بن عفان اور اوس بن ثابت بن منذر نجاری، طلحہ (بن عبیداللہ) اور کعب بن مالک، سعید بن زید اور ابی بن کعب،
مصعب بن عمیر اور ابوایوب، ابوحذیفہ بن عقبہ اور عباد بن بشر، عمار اور حذیفہ بن یمان عبسی جو عبدالاشہل رضی اللہ عنہم کے حلیف تھے بھائی بنے۔ یہ بھی کہا جاتا ہے کہ حذیفہ بن یمان عبسی رضی اللہ عنہما کی بجائے ثابت ابن قیس بن شماس رضی اللہ عنہ بھائی بھائی بنے تھے۔ بہرحال
مندرجہ بالا برادر سازی کی دوطرفہ اسناد موجود ہیں۔ (مؤلف)

ابن اسحٰق کہتے ہیں کہ جس طرح یکے بعد دیگرے مذکورہ بالا لوگ بھائی بھائی بنے اس کے بعد ابوذر بریر بن جنادہ اور منذر بن عمرو المتعق ليموت، حاطب بن ابی بلتعہ اور عویم بن ساعدہ، سلمان اور ابودرداء اور سب سے آخر میں بلال رضی اللہ عنہ اور ابورویہ عبداللہ بن عبدالرحمٰن الخثعمی بھائی بھائی بنے۔

ابن اسحٰق کہتے ہیں کہ جہاں تک انہیں علم اور جہاں تک اس کے بارے میں انہوں نے دوسروں سے سنا بھائی بندی کی یہ
فہرست وہ ہے جو مدینے میں ایک ہی روز بھائی بھائی اور جنہیں خود رسول اللہﷺ نے رسمی طور پر باقاعدہ بھائی بھائی بنایا۔

بہرکیف ہمارے نزدیک اس فہرست میں ماسوا اس کے کہ آنحضرتﷺ اور حضرت علی رضی اللہ عنہ کی بھائی بندی کی خبر کی صحت سے علمائے کرام اور دوسرے باخبر لوگ انکار کی ممانعت کرتے اور اس کے بارے میں کسی شک وشبہ تک کو غلط ٹھہراتے ہیں بعض دوسری اطلاعات محل نظر ہیں کیونکہ اس بات سے قطع نظر کہ اس فہرست میں کچھ لوگ قدیم عادات کے زیرِاثر باہم انشقاق و ارتفاق میں مبتلا ہوسکتے تھے اور ان کی بھائی بندی بہ نفس نفیس رسول اللہﷺ کے ذریعہ اسلامی اخوت اور مصلحت کا تقاضا تھا نیز کچھ
مهاجرین مثلاً حضرت حمزہ رضی اللہ عنہ اور آنحضرتﷺ کے غلام زید بن حارثہ رضی اللہ عنہ کے درمیان بھائی بندی اسلامی مساوات کے عملی اظہار کے لیے تقاضائے وقت تھا لیکن دوسرے ان مہاجرین کے درمیان جو خونی رشتہ داری کے علاوہ اسلام لاتے ہی ایک دوسرے کی محبت میں غرق ہوگئے تھے ازسرنو بھائی بندی کے کیا معنی ہوسکتے ہیں؟ البتہ آنحضرتﷺ اور حضرت علی رضی اللہ عنہ کے
درمیان بھائی بندی کی روایت سے اس لیے انکار نہیں کیا جاسکتا کہ اس کے باوجود کہ علی رضی اللہ عنہ آپﷺ کے حقیقی عم زاد تھے اور اپنے چچا ابوطالب کی زندگی ہی میں آپ ﷺنے ان کی پرورش، نگہداشت اور تربیت شروع کر دی تھی لیکن ان کے ساتھ سب کے سامنے اخوت کی رسمی تجدید دوسروں کے لیے نظیر قائم کرنا تھی اور تقاضائے وقت بھی یہی تھا اس کے علاوہ جیسا کہ ہم نے ابھی عرض کیا یہ فہرست کچھ دوسری بدیہی باتوں کی وجہ سے بھی محل نظر ہے مثلاً جعفر اور معاذ بن جبل کی بھائی بندی جس کی طرف عبدالملک بن ہشام نے اشارہ کیا اور بتایا ہے کہ جعفر تو اس وقت تک حبشہ سے واپس نہیں آئے تھے بلکہ ساتویں سال ہجری کے اوائل میں فتح خیبر کے وقت پہلی بار مدینے پہنچے تھے۔ اس کے علاوہ ابن اسحٰق کی پیش کردہ روایت کی رو سے جو انہوں نے عبدالصمد، حماد اور ثابت کی زبانی انس
بن مالک رضی اللہ عنہما کے حوالے سے پیش کی اور جس میں بتایا گیا ہے کہ آنحضرتﷺ نے ابی عبیدہ بن جراح اور ابی طلحہ رضی اللہ عنہما کو بھائی بھائی بنایا تھا، محل نظر قرار پاتی ہے۔ واضح رہے کہ امام احمدؒ کی اس روایت کی مسلم نے حجاج بن شاعر اور عبدالصمد بن عبدالوارث کے حوالے سے خاص طور پر تائید کی ہے اور مسلم کی یہ روایت بہرطور اس سلسلے میں ابن اسحٰق کی روایت سے جس میں ابوعبیدہ اور سعد بن معاذ کی مواخات کا ذکر کیا گیا ہے زیادہ صحیح معلوم ہوتی ہے۔ واللہ اعلم (مؤلف)

امام بخاریؒ آنحضرتﷺ کے ذریعہ آپﷺ کے صحابہ رضی اللہ عنہم میں مواخاۃ کا ذکر کرتے ہوئے عبدالرحمٰن بن عوف اور
ابوجحیفہ کے اقوال پیش کرتے ہیں جن سے معلوم ہوتا ہے کہ آنحضرتﷺ نے عبدالرحمٰن بن عوف اور سعد بن ربیع رضی اللہ عنہما کے درمیان بھائی بندی کا اسلامی رشتہ قائم کیا تھا اور اسی طرح سلمان فارسی اور ابی درداء کے درمیان مواخاۃ کی بنیاد ڈالی تھی۔ اس طرح بخاریؒ یہ بیان کرتے ہیں کہ انہیں محمد بن یوسف اور سفیان کی زبانی حمید اور انس کے حوالے سے یہ بات معلوم ہوئی کہ جب عبدالرحمٰن بن عوف اور سعد بن ربیع انصاری کو مواخات اسلامی کے تحت بھائی بھائی بنایا تو سعد بن ربیع انصاری نے عبدالرحمٰن بن عوف رضی اللہ عنہما کو اپنے زر و مال اور اہل و عیال میں سے نصف حصے کی پیش کش کی تو عبدالرحمٰنؓ نے ان سے کہا:

"تمہارے اہل و عیال اور تمہارا زر و مال اللہ تعالیٰ تمہیں مبارک کرے مجھے تو بازار میں کسی کاروبار سے لگا دو"۔

پھر بھی سعد بن ربیع انصاری رضی اللہ عنہ نے انہیں کچھ گھی کچھ پنیر اور کچھ نقدی اصرار کرکے دے دی تھی تاکہ وہ اس سے کاروبار شروع کرسکیں۔ کچھ دن بعد آنحضرتﷺ نے عبدالرحمٰن بن عوف رضی اللہ عنہ کو دیکھا تو غالباً بیماری کی وجہ سے ان کا رنگ کسی قدر زرد ہورہا تھا۔ اس لیے آپ نے ان سے پوچھا: "عبدالرحمٰن یہ تمہارا کیا حال ہے؟"۔ وہ بولے: "یا رسول اللہ (ﷺ) میں نے ایک
انصاری عورت سے شادی کرلی ہے"۔ یہ سن کر آپﷺ نے ان سے پوچھا: "اس سے تمہیں کیا ملا؟"۔ وہ بولے: "اس کے پاس سونا بہت ہے۔ آپﷺ نے فرمایا: "اگر بکریاں ہوتیں تو اس سے بہتر تھا"۔

آنحضرتﷺ اور عبدالرحمٰن بن عوف رضی اللہ عنہ کے درمیان اس گفتگو کی روایت کو اکثر راویوں نے بطور خاص پیش کیا ہے کیونکہ اس سے آپﷺ کے بحیثیتِ انسان ذوق مداح کا پتہ چلتا ہے۔[^1] (مؤلف)

اس روایت کو ابن اسحٰق نے حسبِ موقع آخر میں مختلف ذرائع اور حمید کے حوالے سے پیش کیا ہے امام احمدؒ اس روایت
حدیث کو یوں بیان کرتے ہیں کہ ان سے یکے بعد دیگرے عثمان، حماد اور ثابت و حمید نیز انس کے حوالے سے بیان کیا گیا کہ جب

---

[^1] اس جگہ ناچیز کو دو مشہور احادیث یاد آئیں۔ ایک تو یہ کہ ایک روز رسول اللہﷺ کی خدمت میں حاضر ہوکر کسی غریب آدمی نے آپ سے عرض کیا: "حضورﷺ میرا اونٹ کہیں کھو گیا ہے اور کئی دن سے نہیں ملا"۔

آپﷺ نے فرمایا: "اسے اونٹ کا ایک بچہ دے دیا جائے"۔ اس پر وہ بولا "میں اونٹ کا بچہ کیا کروں گا'' مجھے تو بار برداری کے لیے اونٹ چاہیے"۔ اس آدمی سے یہ سن کر آپﷺ نے تبسم فرمایا اور حاضرین مجلس نے اس سے کہا "بےوقوف اونٹ کا بچہ بھی تو اونٹ ہوتا ہے"۔

دوسری حدیث یہ ہے کہ ایک روز آپﷺ نے ارشاد فرمایا: "کوئی بوڑھا شخص جنت میں نہیں جائے گا"۔ یہ سن کر ایک بوڑھا آدمی رونے لگا تو حاضرین مجلس میں سے کسی نے اس سے کہا: "میرے بھائی! کیا تم نے آپ کا یہ ارشاد نہیں سنا کہ جنت میں داخلے سے قبل بوڑھے جوان بنا دیئے جائیں
گے۔ وہ خوش ہوگیا"۔ (مترجم)

---

عبدالرحمٰن بن عوف رضی اللہ عنہ مدینے پہنچے اور انہیں آنحضرتﷺ نے سعد بن ربیع انصاری رضی اللہ عنہ کا بھائی بنایا تو سعد بن ربیع رضی اللہ عنہ نے عبدالرحمٰن رضی اللہ عنہ سے کہا:

"بھائی! میرے پاس دوسرے اہل مدینہ کے مقابلے میں زیادہ مال و دولت ہے اور میری دو بیویاں ہیں لہذا یوں کرو کہ
میرے مال میں سے تم اپنی حسب پسند جتنا مال چاہے لے لو۔ اس کے علاوہ میری دو بیویوں میں سے جو تمہیں پسند ہوگی
میں اسے طلاق دے کر اس کا نکاح تم سے کرادوں گا"۔

عبدالرحمٰن ان کی یہ بھائی بندی کی انتہا اور فراخدلی دیکھ کر بولے:

"بھائی! تمہارا مال اور تمہاری بیویاں اللہ تعالیٰ تمہیں مبارک کرے، مجھے تم بازار میں کوئی کام دلا دو"۔

چنانچہ سعد ابن ربیع انصاری رضی اللہ عنہ اور انہیں کچھ گھی، کچھ پنیر وغیرہ دے کر تجارت میں لگادیا جس میں انہیں کافی فائدہ ہوا چنانچہ ایک روز جب وہ شان دار لباس پہنے کہیں جارہے تھے تو آنحضرتﷺ نے دیکھ کر ان کا حال پوچھا۔

وہ بولے: "میں نے ایک انصاری عورت سے شادی کرلی ہے؟"۔

آپﷺ نے پوچھا: "تم نے اسے بھی کچھ دیا؟"۔

وہ بولے: "کچھ سونا دیا ہے؟"۔

آپﷺ نے فرمایا: "کچھ بکریاں بھی دے دیتے تو اچھا ہوتا"۔

عبدالرحمٰنؓ بولے: "چاندی سونے کے علاوہ میں نے اس کے لیے ایک عمدہ مکان بھی بنا دیا ہے"۔

بخاریؒ اس حدیث کی تعلیق کرتے ہوئے فرماتے ہیں کہ:

"عبدالرحمن بن عوفؓ کے حوالے سے یہ عجیب و غریب حدیث ہے لیکن اس کی صحت کے بارے میں انس کی روایت کے علاوہ کوئی دوسری سند نہیں ہے"۔

خدا جا بخاریؒ نے اس حدیث کی تعلیق کے لیے کیا اختیارکیے ہیں اور ان سے جونتائج ہیں وہ کہاں تک درست ہیں۔(مؤلف)

امام احمدؒ فرماتے ہیں کہ انہیں یزید و حمید نے انس کے حوالے سے بتایا کہ ایک روز آخرالذکر نے رسول اللہﷺ سے عرض کیا:

"یا رسول اللہ (ﷺ) ہم نے اہل مدینہ (انصار) کے علاوہ کوئی قوم ایسی نہیں دیکھی جو ہماری امانت میں کسی سے کم
نہیں اور ہم پر خرچ کرنے میں سب سے آگے ہے"۔

اس کے بعد انہوں نے آنحضرتﷺ سے یہ بھی عرض کیا:

"مجھے اندیشہ ہے کہ اللہ تعالی کی طرف سے نیکوں کا سارا اجر یہی سمیٹ لیں گے"۔

ان سے یہ سن کہ آپﷺ نے ارشاد فرمایا:

"نہیں (ایسا نہیں ہے) کیا تم نے ان پر احسان نہیں کیا اور کیا تم نے انہیں اللہ تعالیٰ کی طرف سے دعوتِ اسلام نہیں دی؟۔

حضور نبی کریمﷺ کا مطلب ان الفاظ یقیناً یہ تھا کہ کسی قوم کی اصلاح اور اس ہدایت کرکے نیکی کے راستے پر ڈال
دینا سب سے بڑی نیکی ہے"۔

یہ حدیث اگرچہ صاحبان صحاح ستہ میں سے کسی نے خود استخراج نہیں کی لیکن تین اسناد ثقہ کی بناء پر صحیح ترین حدیثوں میں شمار ہوتی ہے۔ اس کے علاوہ خود بخاریؒ نے اسے صحیح بخاری کی کتاب وکالت میں اس کا اندراج کیا ہے۔ (مؤلف)

بخاریؒ فرماتے ہیں کہ انہیں حکم بن نافع، شعیب اور ابوالزناد نے اعرج اور ابوہریرہ رضی اللہ عنہ کے حوالے سے بتایا کہ انصار مدینہ نے ان سے یعنی ابوہریرہ رضی اللہ عنہ سے کہا کہ وہ کھجوروں کی ساری پیداوار مہاجرین میں جو ان کے بھائی ہیں اور ان میں برابر برابر تقسیم کر دیں۔ اس پر ابوہریرہ رضی اللہ عنہ بولے کہ "یہ بھلا کیسے ہوسکتا ہے'' یعنی یہ کہاں کا انصاف ہے؟ اس پر انصار نے کہا کہ آیا وہ
یعنی مہاجرین نہیں چاہتے کہ انصار ان کی مدد کرکے اس کا ثمر (اجر) اللہ تعالیٰ سے پائیں اور اس کے لیے تمہارے بھی شکرگزار ہوں کہ تم نے ہماری پیش کش قبول کرکے ہمیں اس کا موقع دیا۔

ایک بار آنحضرت (ﷺ) نے مہاجرین کے بارے میں انصار سے فرمایا:

"یہ تمہارے بھائی اپنے اموال و اولاد چھوڑ کر آئے ہیں"۔

آپﷺ کی زبان مبارک سے یہ سن کر بہت سے انصار یک زبان ہوکر بولے:

"حضورﷺ ہمارا مال ان کے لیے حاضر ہے"۔

اس کے بعد آپﷺ نے فرمایا:

"یہ لوگ کوئی کام کرنا نہیں جانتے اس لیے تم (فی الحال) ان کی کفالت کرو اور ان میں کھجور میں تقسیم کردو"۔
چنانچہ وہ لوگ اس پر بخوشی راضی ہوگئے۔

ہم نے انصار کے فضائل و محاسن کے بارے میں جتنی احادیث ہیں ان سب کا ذکر کیا ہے اور اس سے قبل ان کے حسن اخلاق اور سیرت و کردار کے بارے میں ارشاد باری تعالیٰ بھی پیش کرچکے ہیں جو یہ ہے:

**<span class="quranic-text">(وَالَّذِيۡنَ تَبَوَّؤُا الدَّارَ وَالاِيْمَانَ مِنْ قَبْلِهِمْ)</span>**

## ابی امامہ اسعد بن زرارہ بن عدس بن عبید بن ثعلبہ بن غنم بن مالک بن نجارکی وفات

ابی امامہ ان بارہ آدمیوں سے ایک اور پہلے شخص تھے جنہوں نے اپنی قوم بنی نجار کے سامنے مکے کے قریب عقبہ میں رات کے وقت رسول اللہﷺ سے اپنی بیعت کا اعلان کیا تھا اور اس وجہ سے اپنی قوم کے نقیب تسلیم کر لیے گئے تھے۔ انہوں نے تینوں عقبات میں رسول اللہﷺ سے لوگوں کی بیعت کے مناظر دیکھے لیکن عقبہ ثانیہ میں رسول اللہﷺ کی بیعت کرکے مسلمان ہونے والے وہ پہلے جو ان شخص تھے اور وہی پہلے آدمی تھے جنہوں نے جیسا کہ پہلے بیان کیا جاچکا ہے مدینے میں لوگوں کو جمع کر کے وہاں رسول اللہﷺ کی تشریف آوری کا اعلان کیا تھا۔

محمد بن اسحٰق کہتے ہیں کہ ابی امامہ اسعد بن زرارہ کی وفات اس مہینے میں ہوئی تھی جب مدینے میں مسجدنبوی کی بنیاد رکھی گئی تھی اور یہ کہ ان کی موت گلے کی بیماری سے ہوئی تھی۔

ابن جریر اپنی تاریخی کتاب میں کہتے ہیں کہ انہیں محمد بن عبدالاعلیٰ اور یزید بن زریع نے معمر، ہری اور انس کے حوالے سے بتایا تھا کہ رسول اللہﷺ شوکہ میں ابی امامہ سے ملے تھے جہاں کے لوگ بہت کچے اور نیک تھے۔

ابن اسحٰق کہتے ہیں کہ ان سے عبداللہ بن ابی بکر بن محمد بن عمرو بن حزم نے یحییٰ بن عبداللہ ابن عبدالرحمٰن بن اسعد بن زرارہ کے حوالے سے بیان کیا کہ رسول اللہﷺ نے ابی امامہ کی موت پر فرمایا:

"ابی امامہ کی موت (اس وقت) بری ہوئی، کیونکہ یہودی اور دوسرے اہل عرب جو میرے مخالف ہیں کہہ رہے ہیں کہ
اگر میں نبی ہوتا تو میرا ساتھی کیوں مرتا حالانکہ اپنی یا اپنے کسی ساتھی کی موت کو روک دینا جیسی کوئی چیز اللہ تعالیٰ کی طرف سے میرے قبضہ قدرت میں نہیں ہے"۔

آپﷺ کا یہ ارشاد واقعی تقاضائے وقت تھا کیونکہ ہجرت کے فوراً بعد ابی امامہ کی اچانک موت آپ کے لیے صدمے کا باعث تھا اور وہی پہلے شخص تھے جن کی وفات آپﷺ کے مدینے میں تشریف آوری کے تھوڑے ہی دن بعد ہوئی۔ ویسے ابوالحسن بن اثیر کا خیال یہ ہے اور یہی انہوں نے "غابہ'' میں لکھا کہ ابی امامہ کا انتقال ماہ شوال میں ہوا جب کہ رسول اللہﷺ کو مدینے میں تشریف لائے ہوئے ساتواں مہینہ تھا۔ واللہ اعلم

محمد بن اسحٰق عاصم بن عمر بن قتادہ کے حوالے سے بیان کرتے ہیں کہ ابی امامہ اسعد بن زرارہ کی وفات کے بعد بنی نجار نے رسول اللہﷺ سے دریافت کیا کہ اب ان کا نقیب کسے ہونا چاہیے یا آپﷺ ان کی جگہ کسے اس حیثیت سے مقرر فرمانا چاہتے ہیں؟ آپﷺ نے جواب دیا:

"آپ لوگ رشتے میں میرے ماموں ہیں اور اب میں آپ لوگوں میں آگیا ہوں تو آپ کا نقیب بھی اب میں ہی ہوں"۔

آپ کی زبانِ مبارک سے یہ کلمات سن کر وہ لوگ سوچ میں پڑگئے کیونکہ آپ کو اپنا نقیب بنانا وہ خلاف ادب سمجھتے تھے۔
تاہم آپ کا یہ جواب اس مصلحت پر مبنی تھا کہ آپ ان میں سے کسی کو کسی دوسرے پر ترجیح دینا پسند نہیں فرماتے تھے۔ بہرحال بنی نجار کے فضائل میں اس سے زیادہ اور کیا ہوسکتا تھا کہ آپﷺ ان کے نقیب ہوں۔

ابن اثیر کہتے ہیں کہ اس حدیث سے ابی نعیم اور ابن مندہ دونوں کے اس بیان کی صریحاً تردید ہوتی ہے کہ ابی امامہ اسعد بن زرارہ اور بنی ساعدہ کے نقیب تھے اور ابی امامہ اسعد بن زرارہ واقعی بنی نجار ہی کے نقیب تھے اور ابن اثیر کا مندرجہ بالا قول بالکل صحیح ہے۔

"ابوجعفر بن جریر اپنی تاریخ میں کہتے ہیں کہ رسول اللہﷺ کے مدینے پہنچنے کے بعد مسلمانوں میں وفات پانے والے پہلے شخص ابی امامہ ہی تھے۔ ابن جریر اس ضمن میں یہ بھی کہتے ہیں کہ جب آپﷺ مدینے تشریف لائے تو اس کے بعد اپنی وفات تک ابی امامہ کے صاحب مکان کلثوم بن ہرم نے ایک کے سوا کوئی دوسرا کپڑا نہیں پہنا اور یہ کہ کلثوم بن ہدم کی وفات کے بعد یعنی اسی سال اچانک ابی امامہ بھی وفات پاگئے جب کہ مسجد نبوی کی تعمیر ابھی مکمل نہیں ہوئی تھی جس میں ابی امامہ دن راست مشغول رہتے تھے۔

کلثوم بن هدم بن امرئ القیس بن حارث بن زید بن عبید بن زید بن مالک بن عوف بن عمرو بن مالک بن اوس انصاری اوسی جن کا تعلق بنی عمرو بن عوف سے تھا بہت ہی بوڑھے آدمی تھے اور رسول اللہﷺ کے مدینے میں تشریف آوری سے قبل ہی مسلمان ہوچکے تھے۔ جب آپﷺ نے مکے سے مدینے کو ہجرت کرنے کے بعد سے قباء میں قیام فرمایا تو وہ اس رات وہاں پہنچ گئے تھے اور آپﷺ کے صحابہ رضی اللہ عنہم کے ساتھ سعد بن ربیع رضی اللہ عنہ کے مکان میں رات سے صبح تک گفتگو میں مشغول رہے تھے جس کے بعد جیسا کہ پہلے بیان کیا جاچکا ہے۔ رسول اللہﷺ وہاں سے بنی نجار میں منتقل ہوگئے تھے۔ ابن اثیر بیان کرتے ہیں:

"کہا جاتا ہے کہ آنحضرتﷺ کے مدینے میں پہنچنے کے بعد مسلمانوں میں وفات پانے والے یہی بزرگ تھے اسعد بن زرارہ نے ان کے بعد وفات پائی۔ اس سلسلے میں طبری کا یہی بیان ہے۔

## سال ہجری کے پہلے سال ماہ شوال میں عبداللہ بن زبیر رضی اللہ عنھما کی ولادت

ہجرت کے بعد مہاجرین کے ہاں اسلام میں پہلا جو بچہ پیدا ہوا وہ عبداللہ بن زبیر رضی اللہ عنہ تھے جیسے پہلے بچے انصار میں بعد ہجرت نعمان بن بشیر رضی اللہ عنہ پیدا ہوئے۔ بعض لوگوں کا خیال ہے کہ عبداللہ بن زبیر رضی اللہ عنہ ہجرت کے بیسویں مہینے میں پیدا ہوئے۔ یہ قول ابوالاسود کا ہے اور واقدی نے بھی محمد بن یحییٰ بن سہل بن ابی حثمہ اور آخرالذکر کے والد اور دادا کے حوالے سے یہی بیان کیا
ہے۔ ان لوگوں کے خیال میں نعمان بن بشیر، عبداللہ بن زبیر رضی اللہ عنہم سے چھ ماہ قبل یعنی بعد ہجرت چودہویں مہینے کے اوائل میں پیدا ہوئے لیکن صحیح وہی ہے جو ہم پہلے عنوان بالا میں بتاچکے ہیں یعنی عبداللہ بن زبیر رضی اللہ عنہم سن ہجری کے آغاز میں ماہ شوال میں پیدا ہوئے۔

بخاریؒ فرماتے ہیں کہ ان سے زکریا بن یحییٰ اور ابواسامہ نے ہشام بن عروہ ان کے حوالے سے بیان کیا کہ جب اسماء مکے سے ہجرت کرکے مدینے کی طرف روانہ ہوئیں تو اس وقت حاملہ تھیں اور جب وہ قبا پہنچیں تو ان کے بطن سے عبداللہ بن زبیر رضی اللہ عنھما کی ولادت ہوئی اور وہ انہیں رسول اللہﷺ کے پاس لے گئیں اور آپ انہیں (عبداللہ بن زبیر رضی اللہ عنہ کو) اپنے حجرے میں لے گئے اور کھجور طلب فرمائی، پھر آپﷺ نے اس کھجور کو اپنے دہن مبارک میں اچھی طرح چباکر اس کا شیرہ عبداللہ بن زبیر رضی اللہ عنہ کو چٹایا۔ چنانچہ پہلی چیز جو اس نومولود کے پیٹ میں گئی وہ آنحضرتﷺ کا لعاب دہن تھا۔ اس کے بعد آپﷺ نے اس نومولود کو اس کھجور کا باقی شیرہ گھٹی کی طرح پلادیا اور اس کے حق میں اللہ تعالیٰ سے دعا کرکے اس کے والدین کو مبارک باد دی۔ یہ اسلام میں پیدا ہونے والا پہلا لڑکا تھا۔

یہی بات بعد میں خالد بن مخلد نے علی بن مسہر، ہشام، ہشام کے والد اور اسماء رضی اللہ عنھا کے حوالے سے بیان کی اور خود اسماء کی زبانی بتایا کہ جب وہ مکے سے ہجرت کرکے مدینے پہنچیں تو حمل سے تھیں۔

قتیبہ نے ابی اسامہ، ہشام بن عروہ، ان کے والد اور حضرت عائشہ رضی اللہ عنھا کے حوالے سے بیان کیا اور بتایا کہ حضرت عائشہ رضی اللہ عنہا نے فرمایا:

اسلام میں پیدا ہونے والے پہلے بچے عبداللہ بن زبیر رضی اللہ عنہ ہیں۔ جب انہیں رسول اللہ(ﷺ) کے پاس لایا گیا تو
آپﷺ نے انہیں گود میں لےکر کھجور طلب فرمائی اسے چبایا اور پھر اس کا شیرہ اس بچے کے منہ میں ٹپکایا۔ اس لحاظ سے جو چیز سب سے پہلے اس کے پیٹ میں گئی وہ آپﷺ کا لعاب دہن تھا"۔

یہ حدیث واقدی وغیرہ کے لیے ان کے مذکورہ بالا بیانات کے خلاف مدلل ثبوت ہے جس کی تفصیل یہ ہے کہ:

"رسول اللہﷺ نے عبداللہ بن اریقط کے ساتھ جب وہ مدینے سے کے واپس جانے لگے تھے زید بن حارثہ اور ابارافع کو بھی بھیج دیا تھا تاکہ وہ وہاں سے آپ کے اور ابوبکر کے اہل و عیال کو مدینے لے آئیں۔ چنانچہ جب وہ ان لوگوں
کو لےکر مدینے واپس آئے تو اس وقت اسماء (بنت ابوبکر رضی اللہ عنھما) حاملہ تھیں اور ان کا وضع حمل قریب تھا۔ چنانچہ مدینے پہنچنے کے کچھ ہی عرصہ بعد ان کے بطن سے بچہ پیدا ہوا تو مسلمانوں نے خوشی سے نعرہ تکبیر بلند کیا کیونکہ انہیں خبر ملی تھی کہ یہودیوں نے ان کے اوپر جادو کردیا ہے جس کی وجہ سے بعد ہجرت ان کے ہاں کوئی بچہ پیدا نہیں ہوگا اور اس بچے کی ولادت کے ذریعہ اللہ تعالیٰ نے ان یہودیوں کو جھوٹا ثابت کردیا تھا"۔

## حضرت عائشہ رضی اللہ عنہ کی رخصتی

امام احمدؒ حضرت عائشہ رضی اللہ عنہا کی رسول اللہﷺ کی تزویج ور رخصتی کے بارے میں وکیع، سفیان اسماعیل بن امیہ، عبداللہ بن عروہ، ان کے والد اور خود حضرت عائشہ رضی اللہ عنہا کے حوالے سے کہتے ہیں کہ حضرت عائشہ رضی اللہ عنہا نے فرمایا:

"رسول اللہ(ﷺ) نے مجھ سے شادی شوال کے مہینے میں کی یعنی میری رخصتی اسی ماہ میں ہوئی، میرے ساتھ شادی
سے زیادہ آپ کسی عورت کے ساتھ اپنی شادی سے محظوظ ہوئے ہوں گے؟"۔

حضرت عائشہ رضی اللہ عنھا کو بھی رسول اللہﷺ کے ساتھ شادی اور شوال کے مہینے میں اپنی رخصتی سے خوشی ہوئی ہوگی اور انہوں نے اسے اپنے لیے بابرکت سمجھا ہوگا۔
مسلم، ترمذی، نسائی اور ابن ماجہ نے بھی سفیان ثوری کے حوالے سے یہ روایت پیش کی ہے اور ترمذیؒ نے اس روایت کو روایت حسن اورصحیح بتایا ہے لیکن ہم نے اس روایت کو بجز اس کے کہ یہ سفیان ثوری سے منقول ہے اس حد تک صحیح بلکہ قرین قیاس نہیں سمجھا کہ حضرت عائشہ رضی اللہ عنہا کی رخصتی ہجرت کے بعد حضرت سودہ رضی اللہ عنہا کی رسول اللہﷺ کے ساتھ شادی سے صرف سات
یا آٹھ ماہ قبل ہوگئی ہوگی۔

البتہ اس سلسلے میں ابن جریر کے دو قول بھی پیش کیے گئے ہیں جن میں بتایا گیا ہے کہ حضرت عائشہ رضی اللہ عنھا کی شادی آنحضرتﷺ سے حضرت سودہ ﷺ سے آپﷺ کی شادی سے قبل ہجرت کے بعد سخ میں دن کے وقت ہوئی تھی۔ یہ بیان ہر چند ان باتوں کے برعکس ہے جو آج کل بیان کی جاتی ہیں اور یہ کہا جاتا ہے کہ عیدین کے درمیان شادی کسی کو راس نہیں آتی کیونکہ اس سے زوجین میں تفرقہ پڑجاتا ہے لیکن یہ صرف توہمات پر مبنی ہے کیونکہ خود حضرت عائشہ رضی اللہ عنھا کے بیان کے مطابق جو سطور بالا میں درج کیا گیا رسول اللہﷺ سے ان کی شادی ماہ شوال ہی میں ہوئی تھی اور رخصتی بھی اسی ماہ میں ہوئی تھی بلکہ جیسا کہ پہلے بیان کیا گیا انہوں نے یہ بھی فرمایا کہ آپ ان کے ساتھ شادی سے زیادہ کسی دوسری عورت کے ساتھ اپنی شادی سے محظوظ ہوئے ہوں گے؟

حضرت عائشہ رضی اللہ عنھا کا یہ بیان اس بات کی دلیل ہے کہ ان کے خیال میں آنحضرتﷺ اپنی ازواج میں سب سے
زیادہ انہی سے محبت کرتے تھے اور ان کا یہ بیان واضح دلائل سے ثابت ہے۔

اس روایت کی صحت میں اس سے بہتر اور کیا دلیل ہوسکتی ہے کہ صحیح بخاری میں اس روایت کے بعد عمرو بن العاص رضی اللہ عنہ کے حوالے سے یہ حدیث درج کی گئی ہے اور بیان کیا گیا ہے کہ عمرو بن العاص رضی اللہ عنہ نے رسول اللہﷺ سے (ایک روز) دریافت کیا:

"یا رسول اللہ (ﷺ) آپ کو عورتوں میں سب سے زیادہ کون عزیز ہے؟"۔

آپﷺ نے فرمایا: "عائشہ رضی اللہ عنھا"

عمرو بن العاص رضی اللہ عنہ کہتے ہیں کہ اس کے بعد انہوں نے آنحضرت (ﷺ) سے پوچھا:

اور مردوں میں یا رسول اللہ(ﷺ)۔

آپﷺ نے فرمایا:

"ان کے باپ"۔

## نمازحضر کی رکعتوں میں اضافہ

ابن جریرؒ کہتے ہیں کہ سن ہجری کے سال اول ہی میں نمازحضر میں اضافہ کیا گیا اس سے قبل نماز حضر اور سفر دونوں میں دودو رکعتیں پڑھی جاتی تھیں۔ نمازحضر میں یہ اضافہ رسول اللہ(ﷺ) کی ہجرت کے بعد مدینے میں ماہ ربیع الآخر میں اس وقت ہوا جب اس مہینے کی بارہ راتیں گزر چکی تھیں۔

واقدی کے نزدیک ابن جریر کی اس روایت کے بارے میں آج بھی اہل حجاز میں کوئی اختلاف نہیں ہے۔

اس روایت سے قبل بخاریؒ نے معمرؒ کے ذریعہ زہریؒ، عروہ اور حضرت عائشہ رضی اللہ عنھا کے حوالے سے اس سلسلے میں جو روایت پیش کی ہے اس میں خود حضرت عائشہ رضی اللہ عنھا کی زبانی بیان کیا گیا ہے کہ انہوں نے فرمایا:

"جو نماز اول اول فرض کی گئی تھی اس میں دورکعات تھیں، میں اگرچہ سفر میں دو رکعات ہی پڑھتی تھی، لیکن اس کے بعد حضر کی حالت میں اس میں اضافہ کرلیتی تھی"۔

حضرت عائشہ رضی اللہ عنھا ہی کی زبانی یہ روایت شعبیؒ کے ذریعہ مسروق کے حوالے سے پیش کی گئی ہے۔

بیہقی حسن بصریؒ کے حوالے سے بیان کرتے ہیں کہ جب نماز فرض کی گئی تو قیام کی حالت میں یعنی جب نمازی سفر میں نہیں ہوتا تھا تو چار رکعات نماز پڑھنا فرض تھا۔ واللہ اعلم

ہم نے سورہ نساء کی تفسیر بیان کرتے ہوئے آیت قرآنی:

**<span class="quranic-text">(واذا ضربتم في الارض فليس عليكم .... الخ)</span>**

کے موقع پر اس سلسلے میں تفصیلی گفتگو کی ہے۔ (مؤلف)

## اذان اور اس کی مشروطیت

ابن اسحٰق کہتے ہیں کہ جب ہجرت کے بعد آنحضرتﷺ کو مدینے میں اطمینان حاصل ہوا آپﷺ کے مہاجر بھائی بھی
وہیں آکر آپ کے پاس جمع ہوگئے اور امور انصار کے ساتھ امور اسلام کو بھی استحکام حاصل ہوا تو اس کے بعد باقاعدہ نماز بھی قائم ہوئی اور روزوں کے ساتھ زکوۃ فرض کی گئی۔ اس کے علاوہ حدود شرعی کا قیام حلال و حرام میں باقاعدہ امتیاز عمل میں آیا اور اہل اسلام کھلم کھلا اسلامی فرائض ادا کرنے لگے۔ تاہم مسلمان اس وقت تک اوقات نماز کی پابندی تو کرتے تھے اور نماز کے لیے وقت پر مسجد میں جمع بھی ہوجاتے تھے لیکن اس کے لیے باقاعدہ اعلان کی کوئی صورت نہ تھی۔ چنانچہ اس صورت حال پر رسول اللہﷺ نے غور فرمایا اور پہلے یہ سوچا کہ ہر نماز کے لیے یہودیوں کی طرح بگل بجاکر اس کا اعلان کیا جائے لیکن آپﷺ کو عبادات اسلامی کے لیے یہودیوں کی پیروی پسند نہ آئی۔ اس کے بعد آپﷺ نے مسلمانوں کو نماز کے لیے مسجد میں بلانے کے واسطے ناقوس کے بارے میں سوچا لیکن یہ صورت بھی آپﷺ کو مکروہ معلوم ہوئی۔ پھر اس کے بارے میں جب مسلمانوں سے مشورہ طلب کیا گیا تو عبداللہ بن زید بن ثعلبہ بن عبدربہ نے جو حارث بن خزرج کے بھائی اور اپنے قبیلے کے منادی تھے۔ رسول اللہﷺ سے عرض کیا: یا رسول اللہﷺ میں نے کل رات خواب میں اپنے آپ کو حالت طواف کعبہ میں پایا اور دیکھا کہ ایک شخص سبز کپڑے پہنے ہوئے اور ہاتھ میں ناقوس لیے میرے قریب سے گزر کر جارہا ہے کہ یہ دیکھ کر میں نے اس شخص سے کہا: "یہ ناقوس مجھے قیمتاً دے دو۔ اس نے پوچھا: "تم اس کا کیا کرو گے؟"۔ میں نے کہا: "ہم اس کے ذریعہ لوگوں کو نماز کے لیے بلایا کریں گے"۔ میرا یہ جواب سن کر وہ بولا: "اگر میں نماز کے لیے لوگوں کو بلانے کا اس سے بہتر ذریعہ تمہیں بتاؤں تو؟ میں نے پوچھا: وہ کیا؟ اس نے جواب دیا:
"ہر نماز کے وقت مسجد سے بہ آواز بلند یہ اعلان کیا کرو:

**<span class="arabic-text">اَللّٰهُ اَكْبَرُ اَللّٰهُ اَكْبَرُ اَللّٰهُ اَكْبَرُ اَللّٰهُ اَكْبَرُ اَشْهَدُ اَنْ لَّا اِلٰهَ اِلَّا اللّٰهُ اَشْهَدُ اَنْ لَّا اِلٰهَ اِلَّا اللّٰهُ اَشْهَدُ اَنَّ مُحَمَّدًا رَسُوۡلُ اللّٰهِ اَشْهَدُ اَنَّ مُحَمَّدًا رَسُوۡلُ اللّٰهِ حَیَّ عَلَى الصَّلَاةِ حَیَّ عَلَى عَلَى الصَّلَاةِ حَیَّ عَلَى الْفَلَاحِ حَیَّ عَلَى الْفَلَاحِ اَللّٰهُ اَكْبَرُ اَللّٰهُ اَكْبَرُ لَا اِلٰهَ اِلَّا اللّٰهُ</span>**

عبداللہ بن زید بن ثعلبہ کا یہ خواب سن کر رسول اللہﷺ نے فرمایا : "یہ خواب سچا ہے اور ان شاءاللہ سچا ثابت ہوگا"۔ پھر
آپﷺ نے حضرت بلال رضی اللہ عنہ کو بلا کر انہیں حکم دیا کہ وہ اس طرح ہر نماز کے وقت بلند آواز سے لوگوں کو نماز کے لیے مسجد میں بلایا کریں۔ اس کے بعد جب بلال رضی اللہ عنہ نے اس طرح اذان دینا شروع کی اور حضرت عمر بن خطاب(رضی اللہ عنہ) نے جو اس وقت اپنے گھر میں تھے بلال رضی اللہ عنہ کی اذان سنی تو وہ اپنی چادر اوڑھے ہوئے آپﷺ کی خدمت میں حاضر ہوئے اور عرض کیا:

یا نبی الله(ﷺ) آپ کو اللہ تعالیٰ کی طرف سے یہ بات بالکل ٹھیک بتائی گئی ہے"۔

جب انہوں نے آپ سے عبداللہ بن زید بن ثعلبہ کے خواب کا حال سنا تو بولے:

"میں نے بھی ایسا ہی خواب دیکھا ہے"۔

حضرت عمر رضی اللہ عنہ یہ بات سن کر فرمایا: "فللہ الحمد"

ابن اسحٰق کہتے ہیں کہ انہیں اس حدیث کے بارے میں محمد بن ابراہیم بن حارث نے محمد بن عبداللہ بن زید ثعلبہ ابن عبدربہ اور ان کے والد کے حوالے سے بتایا۔

یہی حدیث ابوداؤد، ترمذی، ابن ماجہ اور ابن خزیمہ نے بھی محمد ابن اسحاق ہی کے حوالے سے روایت کی ہے۔ البتہ ترمذی اور ابن خزیمہ وغیرہ نے اس کی تصیح بھی کی ہے۔

ابوداؤد کہتے ہیں کہ انہیں یہ بھی معلوم ہوا ہے کہ اذان کے بعد جب نمازی نماز کے لیے صف بستہ کھڑے ہوجائیں تو بطورِاعلان اقامت صلوۃ یہ کہا جائے:

**"<span class="arabic-text">اَللّٰهُ اَكْبَرُ اَللّٰهُ اَكْبَرُ اَللّٰهُ اَكْبَرُ اَللّٰهُ اَكْبَرُ اَشْهَدُ اَنْ لَّا اِلٰهَ اِلَّا اللّٰهُ اَشْهَدُ اَنْ لَّا اِلٰهَ اِلَّا اللّٰهُ اَشْهَدُ اَنَّ مُحَمَّدًا رَسُوۡلُ اللّٰهِ اَشْهَدُ اَنَّ مُحَمَّدًا رَسُوۡلُ اللّٰهِ حَیَّ عَلَى الصَّلَاةِ حَیَّ عَلَى عَلَى الصَّلَاةِ حَیَّ عَلَى الْفَلَاحِ حَیَّ عَلَى الْفَلَاحِ قَدْ قَامَتِ الصَّلوةُ، قَدْ قَامَتِ الصَّلوةُ، اَللّٰهُ اَكْبَرُ اَللّٰهُ اَكْبَرُ لَا إِلٰهَ اِلَّا اللّٰهُ</span>''**

ابن ماجہ نے یہ حدیث ابی عبید محمد بن عبید بن میمون، محمد بن سلمہ حرانی اور ابن اسحٰق کے حوالے سے پیش کی ہے جس کا ذکر پہلے آچکا ہے۔

زہری بیان کرتے ہیں کہ بلال رضی اللہ عنہ نے صبح کی اذان میں دوبارہ "**<span class="arabic-text">الصَّلاةُ خَيْرٌ مِّنَ النَّوۡم</span>**" کا اضافہ کردیا تھا جسے
رسول اللہﷺ نے پسند فرمایا تھا۔ پہلے ہی روز حضرت عمر رضی اللہ عنہ نے حضرت بلال رضی اللہ عنہ کی زبان سے اذان فجر میں ان الفاظ کا اضافہ سنا تو انہوں نے مسجد میں حاضر ہوکر رسول اللہﷺ سے عرض کیا کہ انہوں نے اسی رات کو خواب میں تھوڑی ہی دیر پہلے ایک غیبی آواز سنی تھی جس میں اذان فجر میں انہی کلمات کا اضافہ تھا۔ یہ کہہ کر حضرت عمر رضی اللہ عنہ نے کہا:

"میں اذان فجر میں ان کلمات کے اضافے کی تجویز آپﷺ کی خدمت میں پیش کرنے والا تھا لیکن بلال رضی اللہ عنہ کسی سے کہے سنے بغیر مجھ پر بھی سبقت لے گئے"۔

اذان اور اس کی مشروطیت کے بارے میں ہم نے یہ بیانات اس فصل میں کتاب "الاحکام الکبیر" سے اخذ کرکے درج
کیے اور وہ سب کے سب بڑی مستند روایات پر مبنی ہیں، تاہم سہیلی نے بزار کے ذریعہ محمد عثمان بن مخلد اور ابی کی زبانی زیاد بن منذرمحمد بن علی بن حسین، ان کے والد حضرت علیؓ کے حوالے سے جو حدیث اسراء پیش کی ہے اس میں یہ بھی بیان کیا ہے کہ ایک فرشتے نے
پردے کے پیچھے سے شب معراج میں آنحضرتﷺ کے سامنے آکر آپ کو اللہ تعالیٰ کے حکم سے جو اذان سنائی تھی اس میں رات دن کی اذانوں کے علاوہ اذان فجر میں یہ کلمات یعنی **"<span class="arabic-text">الصلوة خير من النوم</span>''** بھی شامل تھے۔
سہیلی اس حدیث کو صحیح بتاتے ہیں لیکن ہمارے نزدیک یہ حدیث منکر ہے جسے کئی دیگر روایات میں حدیث اسراء کی روایت میں زیاد بن منذر ابوالجارود کی طرف سے
جس کے نام سے فرقہ جارودیہ منسوب ہے اضافہ بتایا گیا ہے اور خود فرقہ جارودیہ کو متہمین میں شمار کیا گیا ہے۔ اگر شب اسراء میں رسول اللهﷺ کو جملہ اذانوں اور نماز فجر کی اذان کے لیے مندرجہ بالا کلمات بتائے گئے ہوتے تو آپﷺ مدینے میں ہجرت کے فوراً بعد یقیناً ان کلمات کے ساتھ اذان کا حکم دیتے۔ واللہ اعلم (مؤلف)

ابن ہشام کہتے ہیں اور ابن جریج بھی بیان کرتے ہیں کہ انہیں عطا نے عبید بن عمیر سے سن کر بتایا کہ صحابہ کرام(رضی اللہ عنہم) نے نماز کے لیے لوگوں کو مسجد میں بلانے کے سلسلے میں ناقوس کا مشورہ دیا تھا اور حضرت عمر رضی اللہ عنہ ناقوس کے لیے بانس کی نلکی جیسا کوئی سامان تلاش کررہے تھے کہ رسول اللہﷺ کے پاس اذان کے بارے میں وحی آگئی جس سے قبل عبداللہ بن زید رضی اللہ عنہ آپ کو اذان کے بارے میں اپنا خواب سنا چکے تھے اور جیسا کہ ابھی بیان کیا گیا حضرت عمر رضی اللہ عنہ نے آپﷺ سے اپنا خواب بیان کرنے کے بعد آپﷺ سے یہ بھی عرض کیا کہ بلال رضی اللہ عنہ اذان دینے میں ان پر سبقت لے گئے جس سے ظاہر ہوتا ہے کہ اس سے قبل رسول اللہﷺ سے عبداللہ بن زید کا اس سلسلے میں اپنا خواب بیان کرنے کی روایت صحیح ہے جس کی تصدیق وحی کے ذریعہ بعد میں ہوئی اور آپﷺ نے فرمایا کہ عبداللہ بن زید رضی اللہ عنہ کا خواب سچا خواب تھا۔ واللہ اعلم

ابن اسحٰق کہتے ہیں کہ ان سے محمد بن جعفر بن زبیر نے عروہ بن زبیر رضی اللہ عنہما کے حوالے سے بیان کیا کہ آخرالذکر کو بنی نجار کی ایک عورت نے جس کا گھر مسجد نبوی کے قریب تھا بتایا کہ اس نے بلال میں خود کو ہر صبح فجر کی نماز کے لیے اذان دیتے سنا تھا اور ان کا یہ عمل باقاعدہ ان کی وفات تک جاری رہا۔

یہ روایت ابوداؤد نے بھی بطور خاص پیش کی ہے۔

<u>**آنحضرتﷺ کا حضرت حمزہ رضی اللہ عنہ کو قائد لشکر بنانا:**</u>

ابن جریر بیان کرتے ہیں اور واقدی کا خیال بھی یہی ہے کہ رسول اللہﷺ نے ہجری سال اول کے ماہ رمضان المبارک
یعنی ہجرت کے ساتویں مہینے کے اوائل میں تمیں آدمیوں پر مشتمل ایک دستہ لشکر کی کمان اور سفید پرچم دےکر مدینے کے قریب سے گزرنے والے قریش مکہ کے قافلوں پر نظر رکھنے کے لیے روانہ فرمایا تھا۔ اس دستہ لشکر کا آمنا سامنا ابوجہل سے مجدی بن عمرو میں ہوا تھا۔ ابوجہل کے ہمراہ تین سو افراد تھے لیکن حضرت حمزہ رضی اللہ عنہ اور ابوجہل کے درمیان اس وقت جدال و قتال کی نوبت نہیں آئی تھی۔ حضرت حمزہ رضی اللہ عنہ کے اس دستہ لشکر کے پرچم دار ابومرثد الغنوی رضی اللہ عنہ تھے۔

## عبیدہ بن حارث بن عبدالمطلب کو لشکر کی کمان ملنا

ابن جریر کہتے ہیں اور اس سے پہلی فصل میں بیان کردہ روایت کی طرح اس روایت میں بھی واقدی ابن جریر سے متفق ہیں کہ سال اول ہجری کے ماہ شوال کے آغاز میں آنحضرتﷺ نے عبیدہ بن حارث بن عبدالمطلب کوستر افراد پر مشتمل ایک دستہ لشکر کا سردار بناکر رابغ کے قریبی علاقے میں بھیجا تھا اور انہیں بھی سفید پرچم دیا تھا۔ اس دستہ لشکر کے پرچم بردار مصطح بن اثاثہ تھے اس دستہ لشکر میں کوئی انصاری نہیں تھا۔

اس دستہ لشکر کو جب دوسری بار علاقہ جفہ کے درمیانی حصے تک بھیجا گیا تھا۔ اس دست لشکر کا آمنا سامنا احیاء کے مقام پر جس قریش مکہ کے قافلے سے ہوا تھا لیکن اس وقت ان میں دور سے تیراندازی کے علاوہ باقاعدہ مقابلہ نہیں ہوا تھا حالانکہ واقدی کے بقول قریش مکہ کی تعداد دو سو تھی اور ان کی نگرانی ابوسفیان صخر بن حرب کررہا تھا۔واقدی کا یہ قول مثبت ہے لیکن بعض لوگ کہتے ہیں
کہ قریش مکہ کے اس قافلے کا سالار مکرزبن حفص تھا۔

واقدی کہتے ہیں کہ ہجری سال اول کے ماہ ذیقعدہ میں آنحضرتﷺ نے سعد بن ابی وقاص رضی اللہ عنہ کو ایک دستہ لشکر کا سردار بنا کر خرار کی طرف روانہ فرمایا تھا اور انہیں بھی سفید پرچم دیا تھا۔ سعد بن ابی وقاص رضی اللہ عنہ کے پرچم بردار مقداد بن اسود رضی اللہ عنہ تھے۔

واقدی بیان کرتے ہیں کہ ان سے ابوبکر بن اسماعیل نے اپنے والد اور عامر بن سعید نیز آخرالذکر کے والد کے حوالے
سے ذکر کیا جنہوں نے بتایا کہ جب وہ خرار کے ارادے سے مدینے سے نکلے تو ان کا دستہ کل ہیں یا اکیس افراد پر مشتمل تھا اور وہ راستے میں دن کے وقت آرام کرتے اور رات کے وقت سفر کرتے تھے اور ان کا دستہ پانچویں روز صبح کے وقت خرار جا پہنچا تھا۔

رسول اللہﷺ نے حکم دیا تھا کہ یہ لوگ خرار سے آگے نہ جائیں، کیونکہ اس سے قبل سعدعیر تک جو خرار سے ایک دن کے سفر کے فاصلے پر آگے تھا ستر افراد کا ایک دستہ لےکر پہلے ہی جا چکے تھے اور وہ راستہ بھی صرف مہاجرین پر مشتمل تھا۔

ابوجعفر بن جریر کہتے ہیں اور ابن اسحاق بھی ان کی تائید کرتے ہیں کہ ہجری سال اول میں مدینے کے دور ونزدیک علاقوں سے گزرنے والے قریش مکہ کے قافلوں پر نظر رکھنے کے لیے تاکہ وہ کسی برے ارادے سے مدینے کی طرف نہ بڑھ سکیں اسلامی لشکر کے یہی تین دستے روانہ کیے تھے جن کا ذکر واقدی نے اپنی تاریخ اسلامی میں ہجری سال دوم کے واقعات بیان کرتے ہوئے کیا ہے۔

سال اول ہجری کے مبارک دوران میں عالم اسلام کی نسبت سے پہلے پیدا ہونے والے بچے عبداللہ بن زبیر رضی اللہ عنہ تھے جس کا ذکر پہلے ہوچکا ہے اور بخاریؒ نے بھی عبداللہ بن زبیر رضی اللہ عنھما کی والدہ اسماء رضی اللہ عنھا اور ان کی خالہ ام المومنین حضرت عائشہ صدیقہ(رضی اللہ عنھا) کے حوالے سے اس کا ذکر کیا ہے۔ البتہ کچھ لوگ کہتے ہیں کہ عبداللہ بن زبیر رضی اللہ عنہ سے چھ ماہ قبل نعمان بن
بشیر رضی اللہ عنہ پیدا ہوچکے تھے اور وہ ان دونوں بچوں کا سال ولادت دوسرا سال ہجری بتاتے ہیں یعنی نعمان بن بشیر رضی اللہ عنہ کی ولادت ہجرت کے چودہ ماہ بعد اور عبداللہ بن زبیر رضی اللہ عنہ کی ولادت ہجرت کے بیسویں مہینے بتاتے ہیں لیکن ان لوگوں کی طرف سے سال ہجری کا آغاز غلط اعداد و شمار پر مبنی ہے کیونکہ جیسا پہلے بیان کیا جا چکا ہے مکے سے مہاجرین کے اختتام ہجرت کے فورا بعد عبداللہ بن زبیر رضی اللہ عنہ کی ولادت ہوئی اس لیے بہرصورت انہی کی ولادت اسلام میں پہلی ولادت قرار پاتی ہے جو ہجری سال اول کے دوران ہی میں ہوئی۔ ہم اس کا تفصیلی ذکر ہجری سال دوم کے واقعات کے ضمن میں ان شاءاللہ عنقریب چل کر کریں گے۔

ابن جریر کہتے ہیں اور یہی اکثر کہا گیا ہے کہ مختار بن ابی عبید اور زیاد بن سمیہ بھی ہجری سال اول کے دوران ہی میں پیدا ہوئے۔ واللہ اعلم

یہ بات پہلے بتائی جا چکی ہے کہ ہجری سال اول کے دوران ہی میں کلثوم بن ہدم نے وفات پائی جب وہ رسول اللہﷺ
کی خدمت میں مقام قباء پر آپﷺ کے بنی نجار کی طرف روانہ ہونے سے قبل حاضر ہوئے تھے اور اسی سال ابوامامہ اسعد بن زرارہ نے اس وقت وفات پائی جب رسول اللہﷺ مسجد نبوی کی بنیاد رکھ چکے تھے لیکن اس کی تعمیر ابھی ختم نہیں ہوئی تھی۔

ابن جریر کہتے ہیں کہ ہجری سال اول ہی میں ابواصیحہ نے اپنی املاک پر طائف میں اور ولید بن مغیرہ اور عاص بن وائل سہمی نے مکہ میں انتقال کیا تھا۔

ابن جریر کے اس بیان کا مطلب یہ ہے کہ ان لوگوں کا انتقال اسلام لانے سے قبل ہوچکا تھا۔ (مؤلف)[^1]

---

[^1] "اصلین" میں ان لوگوں کے انتقال کا ذکر ہجری سال دوم کے واقعات کے ساتھ کیا گیا ہے جو غلط ہے کیونکہ تاریخی تحقیق کے مطابق اس سلسلے میں ابن جریر ہی کا بیان درست ہے جو انہوں نے اپنی کتاب تاریخ میں کیا ہے۔ (مؤلف)

---

## سن ہجری سال دوم کے واقعات

(سن ہجری سال دوم میں کثرت سے غزوات پیش آئے، کچھ لشکری دستے اور ترتیب دیئے گئے۔ غزوات میں سب
سے بڑی جنگ غزوہ بدر ہے۔ جس میں اللہ تعالیٰ نے حق و باطل اور نیکی و بدی میں فرق و امتیاز پیدا کردیا۔ یہ انہی
غزوات اور اسی سلسلے کی دوسری باتوں کے بیانات ہیں جو اس سال کے دوران میں پیش آئیں جنہیں ہم ذیل میں
مختلف مستند حوالوں سے پیش کر رہے ہیں۔)

<u>** کتاب المغازی:</u>**

امام محمد بن اسحٰق بن یسار اپنی کتاب "السيرة" میں یہودیوں کے ممتاز عالم لوگوں کا ذکر کرنے کے بعد فرماتے ہیں کہ وہ
اسلام اور اہل اسلام کی دشمنی پر جیسے اُدھار کھائے بیٹھے تھے۔ ان یہودیوں میں پیش پیش حی بن اخطب اس کے دونوں بھائی ابویاسر اور جدی، سلام بن مشکم، کنانہ بن ربیع بن حقیق، سلام بن حقیق یعنی اہل حجاز کا تاجر جو ابورافع الاعور کے نام سے مشہور تھا اور جسے جیسا کہ ہم آگے چل کر بیان کریں گے صحابہ رضی اللہ عنہم نے خیبر میں قتل کر دیا تھا، تھے اور ربیع بن ربیع بن حقیق، عمرو بن حجاش اور کعب بن اشرف بھی انہی میں شامل تھے۔ کعب بن اشرف کا تعلق طے سے تھا اور اس کی ماں بنی نضیر میں سے تھی اسے صحابہ رضی اللہ عنھم نے ابورافع سے پہلے ہی قتل کردیا تھا جس کا ذکر ہم آگے چل کر کریں گے۔ ان کے علاوہ ایک شخص بنی نبہان کا تھا اور باقی ان کے حلیف حجاج بن عمرو اور کردم تھے۔ ان کا تعلق بن نضیر سے تھا۔ مذکورہ بالا یہودیوں کے حلیفوں میں بنی ثعلبہ بن فطیون کا ایک شخص عبداللہ بن صوریا بھی تھا جو حجاز میں توریت کا علم حاصل کرنے کے بعد پھر کبھی وہاں نہیں گیا تھا۔ ویسے مجھے دوسرے ذرائع سے معلوم ہوا کہ اس شخص کا اصل نام اسلم تھا، اس کے ساتھ ایک اور کٹر یہودی ابن صلو یا مخریق بھی تھا جو اپنی قوم کے عالموں میں سے تھا۔ یہ دونوں جنگ خیبر کے روز مسلمان ہوگئے تھے جس کا ذکر ہم آگے چل کر کریں گے۔ (مؤلف)

ان لوگوں کے علاوہ بنی قینقاع کے لوگوں میں سے زید بن لصیت، سعد بن حنیف محمود بن شیخان[^1]، عزیز بن ابی عزیز[^2]،عبدالله بن حنیف، سوید بن حارث، رفاعہ بن قیس، فخاص، اشیع، نعمان بن اضا، بحری بن عمرو، شاش بن عدی، شاش بن قیس، زید بن حارث، نعمان بن عمیر[^3]، سکین بن ابی سکین، عدی بن زید، نعمان بن ابی عوفی ابوانس، محمود بن دحیہ، مالک بن صیف[^4]، کعب بن راشد،

---

[^1] "اصلین'' میں یہی نام لکھا ہے لیکن ابن ہشام نے ان کا نام محمود بن سبحان بتایا ہے۔ (مؤلف)

[^2] حلبیہ نسخہ میں یہی نام لکھا ہے اور ابن ہشام و سہیلی نے بھی یہی نام بتایا ہے لیکن مصری نسخے میں انہیں عزیز بن ابی عزیز لکھا گیا ہے۔ (مؤلف)

[^3] مصری نسخے میں یہی ہے مگر حلبی نسخے میں یہ نام عمر لکھا ہے اور ابن ہشام نے عمرو بتایا ہے۔ (مؤلف)

[^4] ابن ہشام کے نزدیک یہ شخص صیف کی بجائے ضیف پکار جاتا تھا۔ (مؤلف)

---

عاز، رافع بن ابی رافع، خالد، ازار بن ازارعو بن ہشام، کے بقول آزر بن آزر بھی کہلاتا تھا، ان لوگوں کے ساتھ رافع بن حارثہ، رافع بن حارثہ، رافع بن حریملہ، رافع بن خارجہ، مالک ابن عوف، رفاعہ بن زید بن تابوت اور عبداللہ بن سلام رضی اللہ عنہ بھی انہی میں شامل تھے۔

جہاں تک ہمیں معلوم ہے اور پہلے بھی ہم ذکر کرچکے ہیں عبداللہ بن سلام کی وہ پہلے ہی مسلمان ہوچکے تھے۔ پہلے ابن اسحٰق خود بیان کرچکے ہیں کہ وہ یہودیوں کے بہت بڑے عالم تھے اور ان کا پہلا نام حصین تھا لیکن جب وہ رسول اللہﷺ کے دست مبارک پر بیعت کرکے مسلمان ہوئے تو آپﷺ نے ان کا نام عبداللہ رکھ دیا تھا۔ (مؤلف)

اس کے بعد ابن اسحٰق نے مذکورہ بالا لوگوں کے علاوہ جو نام بتائے ہیں وہ یہ ہیں:

بنی قریظہ کے زبیر بن باطا ابن وہب، عزال بن شموال اور کعب اسد جن کا بنی قریظہ سے معاہدہ تھا لیکن سال احزاب میں یہ معاہدہ ٹوٹ گیا تھا۔ انہی لوگوں میں شمویل بن زید، جبل بن عمرو بن سکینہ نحام بن زید، کردم بن کعب، وہب بن زید، نافع بن ابی نافع، عدی بن زید، حارث بن عوف، کردم بن زید، اسامہ بن حبیب، رافع بن زمیلہ، جبل بن ابی قشیر، وہب بن یہود اپنی زریق میں سے لبید بن عاصم جس نے رسول اللہﷺ کو زہر دیا تھا، بنی حارثہ کے یہود میں سے کنانہ بن صوریا، یہود بن عمرو بن عوف میں سے قردم بن عمرو، اور بنی نجار کے یہودیوں میں سے سلسلہ بن برہام۔

ابن اسحٰق کے مطابق یہ لوگ یہودیوں کے بڑے عالموں میں شمار ہوتے تھے لیکن بہت ہی شرارت پسند اور آنحضرتﷺ
کے علاوہ آپ کے صحابہ رضی اللہ عنھم کے بھی عناد و کفر کی وجہ سے سب سے زیادہ دشمن تھے اور انہی لوگوں نے اسلام کا چراغ گل کرنے کی دل میں ٹھان رکھی تھی نیز یہی وہ لوگ تھے جو شرارتاً رسول اللہﷺ کو تنگ کرنے کے لیے آپﷺ سے الٹے سیدھے سوال کیا کرتے تھے۔ البتہ ان میں عبداللہ بن سلام رضی اللہ عنہ شامل نہیں تھے جن کے متعلق پہلے بتایا جاچکا ہے کہ وہ مسلمان ہوگئے تھے۔ ابن اسحٰق بتاتے ہیں کہ ان کے ساتھ ان کی چچی خالدہ بھی مسلمان ہوگئی تھیں مگر ان کے ایک اور ساتھی مخریق جن کا نام مذکورہ بالا لوگوں میں شامل کیا گیا ہے۔ غزوہ خیبر کے روز مسلمان ہوئے تھے۔ ان کا ذکر ہم آگے چل کر کریں گے کیونکہ یہی وہ شخص تھے جنہوں نے غزوہ خیبر کے روز مسلمان ہوکر اپنی قوم سے کہا تھا:

"اے قوم یہود! تمہیں معلوم ہونا چاہیے کہ محمد(ﷺ) حق پر ہیں اور ان کی امداد تم پر فرض ہے"۔

مخریق کو یہودیوں نے اس کا یہ جواب دیا تھا:

"آج تو سنیچر کا دن ہے"۔

یہ سن کر مخریق نے کہا تھا:

"اب تمہارا یوم سبت یعنی سنیچر کا دن تمہارا نہیں رہا"۔

اس کے بعد وہ مسلح ہوکر اپنی قوم سے یوں مخاطب ہوئے تھے:

"اگر میں محمد(ﷺ) کی طرف سے لڑتا ہوا مارا جاؤں تو تم ان کی خدمت میں حاضر ہوجانا، پھر تم خود ہی دیکھ لو گے کہ وہ اللہ کےسچے نبی ہے"۔

مخریق یہودیوں میں کافی صاحبِ ثروت تھے۔ ان قوم سے اس گفتگو کے بعد رو کر آپ کی خدمت میں حاضر ہوگئے تھے اور آپﷺ کے دوش بدوش اپنی قوم کے خلاف جنگ کرتے ہوئے شہید ہوگئے تھے۔

رسول اللہﷺ نے انہیں کے بارے میں فرمایا تھا: "مخریق یہود کے سب سے اچھے شخص تھے"۔

ابن اسحٰق بنی اوس و بنی خزرج کے منافقین اور یہودیوں کے متذکرہ نام بتانے کے بعد کہتے ہیں کہ بنی اوس و بنی خزرج کے جن لوگوں کے نام انہوں نے بتائے ہیں ان کے بارے میں مؤرخین میں اختلاف ہے لیکن ان دونوں قبیلوں کے جن افراد کے ناموں پر مؤرخین متفق الرائے ہیں ان میں سے بنی اوس کے افراد زوی بن حارث اور جلاس بن سوید بن صامت انصاری رضی اللہ عنہ ہیں اور انہی کے بارے میں یہ آیت قرآنی نازل ہوئی تھی۔

**<span class="quranic-text">(يَحْلِفُوْنَ باللهِ مَا قَالُوْا وَلَقَدْ قَالُوۡا كَلِمَةَ الْكُفْرِ وَ كَفَرُوْا بَعْدَ اِسْلَامِهِمْ)</span>**

ان میں سے آخرالذکر وہ شخص تھا جس نے غزوہ تبوک میں شرکت سے انکار بلکہ اس کی شدید مخالفت کرتے ہوئے آپﷺ
کے متعلق کہا تھا:

"(نعوذ باللہ) اگریہ شخص سچا ہو تو مجھے شریرترین گھوڑے سے بھی زیادہ شریر سمجھ لینا"۔

جب عمیر بن سعید کو آپ کے پاس بھیجا گیا تھا تو اس وقت جلاس نے اسے روک دیا تھا۔ اسی وجہ سے مندرجہ بالا آیت
قرآنی میں جن لوگوں کی طرف اشارہ کیا گیا تھا وہ یہی دونوں تھے۔ کہا جاتا ہے کہ زوی بن حارث بعد میں سچا مسلمان ہوگیا تھا اور اس نے اپنے پچھلے افعال قبیحہ سے واقعی توبہ کرلی تھی نیز یہ کہ بعد میں یہی اسلام کے لیے باعث خیر و برکت ثابت ہوا اور اس وجہ سے شہرت حاصل کی۔ یہ بھی کہا جاتا ہے کہ اس کے بھائی حارث بن سوید نے غزوہ احد میں مجذر بن زیاد بلوی اور قیس ابن زید کو جس کا تعلق بنی ضبیعہ سے تھا قتل کیا تھا جس کے بعد وہ مسلمانوں سے جدا ہوکر قریش سے جا ملا تھا۔ چنانچہ اس کی منافقت میں کیا شک ہوسکتا ہے۔

ابن ہشام کہتے ہیں کہ مجذر نے اس کے باپ سوید بن صامت کو زمانہ جاہلیت کی کسی لڑائی میں قتل کردیا تھا جس کا بدلہ اس نے مجذر سے غزوہ احد میں لیا لیکن ابن اسحٰق کہتے ہیں کہ اس کے باپ سوید کو جذر نے نہیں بلکہ معاذ بن عفراء نے قتل کیا تھا اور وہ بھی لڑائی میں نہیں بلکہ کہیں اور اسے تیر مار کر قتل کردیا تھا۔ ابن ہشام کو اس سے بھی اختلاف ہے کہ قیس بن زید کو حارث نے قتل کیا تھا جب کہ ابن اسحق نے اس کے ہاتھوں مذکورہ بالا دو آدمیوں میں سے کسی ایک کے قتل کا ذکر نہیں کیا۔

ابن اسحٰق بیان کرتے ہیں کہ آنحضرتﷺ نے حضرت عمر رضی اللہ عنہ کو حکم دیا تھا کہ اگر انہیں موقع ملے تو وہ جلاس جیسے منافق کو ضرور قتل کردیں لیکن اس کے بھائی حارث نے اسے قبیلے میں واپس بلایا تاکہ وہ سچے دل سے توبہ کرکے آپ سے اپنی پچھلی حرکات کی معافی مانگ لے۔ تاہم جیسا کہ ابن اسحٰق ابن عباس رضی اللہ عنہما کے حوالے سے کہتے ہیں اسی زمانے میں آپ پر اللہ تعالیٰ کی طرف سے یہ آیت نازل ہوئی۔

**<span class="quranic-text">(كَيْفَ يَهْدِى اللهُ قَوْمًا كَفَرُوْا بَعْدَ اِسْلَامِهِمْ۔۔۔ الخ)</span>**

اس کے بعد ابن اسحٰق کہتے ہیں کہ اس آیت قرآنی کے مصداق جلاس کے علاوہ بجاد بن عثمان بن عامر اور نبتل بن حارث
بھی تھے بلکہ آخرالذکر کے بارے میں تو رسول اللہﷺ نے صاف فرمادیا کہ:

"اگر کوئی شیطان کو دیکھنا چاہتا ہے تو اسے دیکھ لے"۔

"یہ شخص سر کے بہت زیادہ گھنے بالوں سرخ آنکھوں اور سیاہی مائل سرخ گالوں والا تھا۔ یہی وہ فٹنس تھا جو چپکے چپکے آپ کی باتیں سن کر دوسرے منافقین کو سنایا کرتا تھا اور کہتا تھا کہ اسے اس کی اجازت ملی ہوئی ہے کہ وہ آپ کو ستائے۔ ایسے ہی لوگوں کے بارے میں اللہ تعالیٰ نے ارشاد فرمایا تھا:

**<span class="quranic-text">(ومِنْهُمُ الَّذِيْنَ يُؤْذُوْنَ النَّبِىَّ وَيَقُولُوْنَ هُوَ اُذُنْ)</span>**

ابن اسحٰق کہتے ہیں کہ ایسے یہ لوگ تھے جن میں پیش پیش ابوحبیبہ بن ازعرجس نے کچھ دوسروں کے ساتھ مل کر مسجد ضرار بنائی تھی، ثعلبہ بن حاطب اور معتب بن قشیر تھے۔ ان میں دوسرا اور تیسرا اور شخص تھا جنہوں نے اللہ تعالیٰ سے عہد کیا تھا کہ اگر اس نے ان پر اپنا فضل فرمایا تو وہ اس کے نبی کی تصدیق بھی کریں گے اور صدقہ بھی دیں گے لیکن بعد میں اپنے اس عہد سے پھر گئے تھے اور انہی کے بارے میں مندرجہ بالا آیت نازل ہوئی تھی اور معتب وہی آدمی تھا جس نے غزوہ اُحد کے بارے میں کہا تھا کہ اگر وہ
چاہیں گے یعنی اگر وہ مجبور نہ ہوئے تو اس موقع پر ہرگز جنگ میں شامل نہیں ہوں گے۔ چنانچہ اس کے متعلق بھی ایک آیت اتر ہی تھی اور معتب ہی وہ شخص تھا جس نے احزاب کے روز کہا تھا کہ:

"آیا محمد(ﷺ) ہمیں قیصر و قصریٰ کے خزانے دینے کا اور انہیں صرف کرنے کا وعدہ کر سکتے ہیں؟"۔

اور یہ بھی اس نے کہا تھا:

اگر وہ (یعنی رسول اللہﷺ) ہمیں پانی میں ڈبونے کی حد تک چلے جائیں تو بھی ہم ایمان نہیں لائیں گے۔

مندرجہ ذیل آیت اس بارے میں نازل ہوئی تھی:

**<span class="quranic-text">(وَاِذْ يَقُوْلُ الْمُنَافِقُوْنَ وَالَّذِيْنَ فِىْ قُلُوْبِهِمۡ۔۔۔۔۔۔ الخ)</span>**

ابن اسحاق کہتے ہیں اور ابن ہشام بھی یہی کہتے ہیں کہ حارث بن حاطب، معتب بن قشیر اور ثعلبہ و حارث جو دونوں حاطب
کے بیٹے اور بنی امیہ بن زید میں سے تھے اہل بدر میں سے تھے اور منافق نہیں تھے جیسا کہ انہیں باوثوق ذرائع اور اہل علم سے معلوم ہوا تھا۔

ابن اسحٰق کہتے ہیں کہ سہل بن حنیف کے بھائی حنیف اور بخرج ان لوگوں میں سے تھے جنہوں نے مسجد ضرار بنائی تھی اور ان سے عمرو بن حرام، عبداللہ بن نبتل، جاریہ بن عامر بن عطاف اور اس کے دو بیٹوں یزید اور مجمع نے لے لی تھی۔ مجمع ایک نوجوان تھا جس کے بارے میں مشہور ہے کہ اس نے قرآن کا بڑا حصہ جمع کرلیا تھا اور انہی آیات کے ساتھ مسجد ضرار میں نماز پڑھا کرتا تھا جب غزوہ تبوک کے بعد حضرت عمر رضی اللہ عنہ کے دور خلافت میں مسجد ضرار مسمار کی گئی جس کا ذکر ہم آگے چل کر کریں گے، تو حضرت عمر رضی اللہ عنہ نے اہل قباء سے دریافت کیا تھا کہ آیا مجمع ان کے ساتھ نماز پڑھا کرتا تھا تو خود مجمع نے خدا کی قسم کھا کر کہا کہ میں منافقین کا امام کیسے ہوسکتا تھا اور اس نے خلف بھی اٹھا کر کہا کہ اسے منافقین کے بارے میں کچھ علم نہیں تھا۔ اس کے بعد اہل قباء یہ سمجھ کر کہ حضرت عمر رضی اللہ عنہ نے اسے چھوڑ دیا اور معاف کردیا ہے اس کے ساتھ نماز پڑھنے لگے تھے۔

اس کے بعد ابن اسحٰق کہتے ہیں کہ ودیعہ بن ثابت بھی ان لوگوں میں شامل تھا جنہوں نے مسجد ضرار بنائی تھی۔ یہ وہی شخص تھا جس نے کہا تھا: "ہم سوچ سمجھ کر کھیلتے ہیں"۔

چنانچہ وہ اپنے اس قول کی بنیاد پر ان میں شامل ہوا تھا۔

ابن اسحٰق پھر کہتے ہیں کہ جس شخص نے مسجد ضرار کو اپنے گھر سے علیحدہ کیا تھا وہ خذام بن خالد تھا۔ ابن ہشام نے ابن اسحق کی معلومات سے استفادہ کرتے ہوئے قبیلہ اوس کے بنی بنیت یعنی زید کے دو بیٹوں بشر اور رافع کی منافقت کا ذکر کیا ہے۔

اس کے علاوہ ابن اسحٰق مربع بن قیظی کا ذکر کرتے ہوئے کہتے ہیں کہ وہ شخص اندھا تھا لیکن جب آنحضرتﷺ میدان
احد کی طرف تشریف لے جاتے ہوئے اس کی ملکیت کی زمین سے گزرنے لگے تھے تو اس نے ایک مٹھی اٹھا کر آپﷺ پر پھینکتے ہوئے کہا تھا:

"یہ مٹی کسی اور کا کچھ نہ بگاڑ سکے لیکن تم اگر نبی بھی ہو تو تم پر تیر کا کام کرے گی"۔

اس کے بعد اسے اس کی قوم والوں ہی نے قتل کردیا تھا، اس سے قبل رسول اللہﷺ نے اس کے بارے میں فرمایا تھا:

"اسے صرف نابینا نہ کہو کیونکہ وہ نگاہ و قلب دونوں کی بصارت سے محروم ہے"۔ (حدیث)

اسے سعد ابن زید اشہلی نے اپنی کمان مارکر اس کا سر زخمی کردیا تھا۔

ابن اسحٰق کہتے ہیں کہ مربع بن قیظی کے بھائی اوس بن قیظی نے غزوہ احد میں عدم شرکت کا یہ بہانہ بنایا تھا کہ اس کے جانے سے اس کا گھر بےمحافظ کے رہ جائے گا اور اس کے بارے میں یہ آیت نازل ہوئی تھی:

**<span class="quranic-text">(وَمَا هِىَ بِعَوْرَةٍ اِنْ يُرِيْدُوْنَ اِلَّا فِرَارًا)</span>**

ابن اسحٰق مزید کہتے ہیں کہ انہی لوگوں میں حاطب بن امیہ بن رافع بھی تھا۔ وہ ایک فربہ اندام شیخ تھا جو زمانہ جاہلیت ہی سے بہت مغرور تھا لیکن اس کا بیٹا یزید بن حاطب مسلمان ہوگیا تھا۔ حاطب کے اس بیٹے نے غزوہ احد میں شرکت کی اور سخت زخمی ہونے کی حالت میں اسے اٹھا کر بنی ظفر کے مکان کی طرف لے جایا گیا۔ اس وقت وہاں بہت سے مسلمان مرد اور عورتیں جمع ہو کر جب وہ وفات پانے والا تھا کہنے لگے کہ وہ یقیناً جنت میں جائے گا بلکہ خود اس سے بھی یہی کہنے لگے۔ اس کے باپ کو اچھے الفاظ سے یاد نہیں کیا گیا لیکن یزید بن حاطب کی خوبیوں اور نیکیوں کا ہر شخص اس وقت بھی مداح تھا اور اس کی وفات کے بعد بھی
مداح رہا۔

اس کے بعد ابن اسحٰق، بشیر بن ابیرن ابوطعمہ کا ذکر کرتے ہوئے کہتے ہیں کہ وہ ان بدباطن پوشیدہ منافقین میں سے تھا جن کے بارے میں اللہ تعالیٰ نے ارشاد فرمایا:

**<span class="quranic-text">(وَلَا تُجَادِلُ عَنِ الَّذِيْنَ يَخْتَانُوْنَ اَنْفُسَهُمْ۔۔۔۔۔۔الخ)</span>**

بنی ظفر کے حلیف قزمان کے بارے میں ابن اسحٰق کہتے ہیں کہ اگرچہ اس نے سات کافروں کو غزوہ احد میں قتل کیا تھا لیکن زخموں کی تاب نہ لاکر خود بھی خودکشی کرلی تھی اور آخر وقت اس کی زبان پر یہ الفاظ تھے کہ وہ اسلام کے لیے نہیں بلکہ صرف قومی غیرت و حمیت کی وجہ سے لڑا تھا۔

قبیلہ بنی عبدالاشہل کے بارے میں ابن اسحٰق کہتے ہیں کہ جہاں تک ان کے علم میں ہے اس قبیلے کا کوئی شخص ضحاک بن ثابت کے علاوہ جو منافقت میں اتہام کا حامل اور یہودیوں کی دوستی اور ان کی طرف داری کی وجہ سے بدنام تھا، عورت ہو یا مرد منافق نہیں تھا۔ تاہم ان سب کا تعلق قبیلہ اوس سے تھا۔

ابن اسحٰق کے بیان سے ظاہر ہوتا ہے کہ قبیلہ خزرج کے لوگوں میں رافع بن ودیعہ، زید بن عمرو، عمرو بن قیس، قیس بن عمرو ابن سہل اور جد بن قیس کا بھی منافقین میں نام آتا تھا۔ البتہ عبداللہ بن ابی سلول ان سب کا سرغنہ تھا۔ ویسے اس کا تعلق قبیلہ خزرج سے تھا لیکن وہ قبیلہ اوس کا بھی سردار تھا۔ اس پر زمانہ جاہلیت میں سب کو اتفاق تھا۔ البتہ اسلام لانے کے بعد دوسرے لوگوں کو بصیرت حاصل ہوگئی تھی اور وہ اس سے کنارہ کش ہوگئے تھے۔ وہ عبداللہ بن ابی ہی تھا جس نے کہا تھا کہ غزوہ بدر میں شرکت کے لیے جو مدینے سے نکلے گا وہ وہاں کے رذیلوں میں سے ہوگا۔

اس کے علاوہ ایسے لوگوں میں بنی عوف کا ایک شخص ودیعہ اور مالک بن ابی قوقل، سوید اور داعس، بھی شامل تھے جن کا تعلق بنی رہطہ سے تھا اور انہی کے متعلق درج ذیل قرآنی آیت نازل ہوئی تھی کیونکہ وہ پوشیدہ طور پر بنی نضیر سے ملے ہوئے تھے۔

**<span class="quranic-text">(لَئِنْ اُخْرِجُوْا لَايَخْرُجُوْنَ مَعَهُمْ)</span>**

گزشتہ صفحات میں جن منافقین کا ذکر ہو چکا ہے ان کے علاوہ جیسا کہ ابن اسحٰق بیان کرتے ہیں وہ یہودی عالم بھی جومسلمان ہوگئے تھے اور بظاہر بڑے نیک بنے ہوئے تھے لیکن اصل میں وہ بھی کافر ہی تھے اور انہی کی طرح شرارت پر آمادہ رہتے تھے۔ انہی لوگوں میں سعد بن حنیف اور زید بن لصیت ہی تھا جس نے اس وقت جب رسول اللہﷺ کا اونٹ کھو گیا تھا کہا تھا محمد(ﷺ) کو اپنے اونٹ کا تو پتہ نہیں کہ کہاں گیا لیکن وہ دعوئی یہ کرتے ہیں کہ انہیں آسمان سے خبریں ملتی ہیں۔ یہ سن کر آپﷺ نے فرمایا تھا:

"مجھے جو اللہ تعالیٰ بتا دیتا ہے اس کے سوا میں کچھ نہیں جانتا"۔

اس کے بعد آپﷺ نے اپنے اونٹ کے بارے میں فرمایا تھا کہ اسے کچھ لوگوں نے فلاں جگہ پوشیدہ طور پر ایک درخت سے باندھ رکھا ہے۔ اس کے بعد جب چند مسلمانوں کو وہاں بھیجا گیا تو آپ کا ارشاد سچ نکلا۔

ابن اسحٰق فرماتے ہیں کہ انہی لوگوں میں نعمان بن اوفی، عثمان بن اوفی اور رافع بن حریملہ بھی تھے۔

ابن اسحٰق کہتے ہیں کہ جب رافع بن حریملہ مرا تو آنحضرتﷺ نے جہاں تک انہیں معلوم ہے یہ فرمایا تھا: "آج بہت بڑے منافقین میں سے ایک بڑا منافق مرگیا ہے''۔ (حدیث)

منافقین بلکہ کفار میں ایک شخص رفاعد بن زید تابوت تھا۔ جس روز وہ مرا اس روز آنحضرتﷺ غزوہ تبوک سے فارغ ہوکر مدینے کی طرف واپس آرہے تھے اور آپﷺ نے فرمایا تھا۔ "بڑے کفار میں سے ایک بڑے کافر کو موت نے دبوچ لیا ہے"۔ (حدیث)

پھر جب آپﷺ مدینے میں واپس آئے تو معلوم ہوا کہ جس روز آپﷺ نے یہ فرمایا تھا اسی روز رفاعہ بن زید ریاحی مرض کی شدت سے مر گیا تھا۔

اس کے علاوہ ابن اسحق سلسلہ بن برہام اور کنانہ بن صوریا کا ذکر کرتے ہوئے کہتے ہیں کہ وہ دونوں اور ان کے علاوہ کچھ دوسرے منافقین مسجد میں جمع ہوجایا کرتے تھے اور جب رسول اللہﷺ مسلمانوں سے خطاب فرماتے تھے تو وہ کبھی اپنے ساتھیوں سے بلند آواز میں گفتگو کرکے اور کبھی سرگوشی کرکے اس میں خلل اندازی کرتے تھے۔ اس لیے ایک روز آپﷺ نے مسلمانوں کو حکم دیا تھا کہ انہیں مسجد سے باہر نکال دیا جائے۔ چنانچہ ان میں سے کسی کو تھپڑ مار کر کسی کو گولا لاٹھی بنا کر، کسی کو اس کی داڑھی پکڑ کر اور کسی کو اس کے لانبے بال پکڑ کر یا دھکے دے کر مسجد سے باہر نکال دیا گیا تھا۔

کس مسلمان نے کس منافق کو کس طرح مسجد سے باہر نکالا تھا اس کا ذکر ابن اسحٰق نے فرداً فرداً اور نام بنام خاصی تفصیل سے کیا ہے اور ان کے بارے میں اللہ تعالیٰ نے سورۃ بقرہ اور سورہ توبہ میں جو کچھ فرمایا ہے وہ بھی بیان کیا ہے۔

## غزوہ ابواء یا غزوہ ودان

امام بخاریؒ کتاب المغازی میں فرماتے ہیں کہ بعد ہجرت پہلے جو غزوہ (جنگ) پیش آیا وہ غزوہ ابواء تھا جس کی کمان
حضرت حمزہ بن عبدالمطلب رضی اللہ عنہ یا عبیدہ بن حارث کو دی گئی تھی۔

ابن اسحٰق کہتے ہیں کہ پہلے غزوات جن میں رسول اللہﷺ نے شرکت فرمائی وہ بالترتیب غزوہ ابواء، غزوہ بواط اور غزوہ
عشیرہ تھے۔

ابن اسحٰق اس کے بعد زید بن ارقم کے حوالے سے بیان کرتے ہیں کہ بعد ہجرت غزوات کی کل تعداد انیس تھی جن میں سے
سترہ غزوات میں خود رسول اللہﷺ نے بہ نفس نفیس شرکت فرمائی اور راوی نے ان کا مشاہدہ کیا۔ ان میں پہلا غزوہ، غزوہ عسیرہ یا عشیرہ تھا۔

ہم ان شاءاللہ احادیث نبوی کے حوالے اور انہی اسناد کے ذریعہ آگے چل کر غزوہ عشیرہ پر تفصیلی گفتگو حسب موقع کریں گے اور وہی سب سے زیادہ ثقہ ہوگی۔

صحیح بخاریؒ میں بریدہ کے حوالے سے جو روایت اس سلسلے میں پیش کی گئی ہے وہ یہ ہے کہ بریدہ کے بقول آنحضرتﷺ نے سترہ غزوات میں بہ نفس نفیس شرکت فرمائی جن میں وہ خود بھی شریک تھا۔ مسلم نے بریدہ ہی کے حوالے سے یہ روایت پیش کرتے ہوئے بریدہ کی زبانی بیان کیا ہے کہ آنحضرتﷺ نے سترہ غزوات میں شرکت فرمائی جن میں سے آٹھ غزوات ایسے تھے جن میں آپﷺ نے دست بدست جنگ میں عملاً حصہ لیا۔ یہی روایت انہی الفاظ میں حسین بن واقد نے بریدہ اور ان کے والد کے حوالے سے بیان کی ہے۔

حسین بن واقد نے بریدہ اور ان کے والد کے حوالے سے جو روایت بیان کی ہے لان میں ان آٹھے غزوات کے نام بھی
بتائے ہیں جن میں آنحضرتﷺ نے دست بدست جنگ کی جو یہ ہیں:

بدر، احد، احزاب، مریسیع ، قدیر، خیبر، مکہ اور حنین۔

ان کے علاوہ چودہ غزوات بریدہ اور ان کے والد نے وہ بتائے ہیں جن میں آنحضرتﷺ نے عساکر یا عسکری رسالوں
اور دستوں کی کمان کسی دوسرے کے سپرد فرماکر انہیں ان غزوات کے لیے روانہ کیا۔

یعقوب بن سفیان کہتے ہیں کہ ان سے محمد بن عثمان دمشقی تنوخی اور ہیثم بن حمید نے مکحول کے حوالے سے بیان کیا کہ رسول اللہﷺ نے اٹھارہ غزوات میں شرکت فرمائی جن میں سے بالترتیب آٹھارہ غزوات یعنی بدر، احد، احزاب، مریسیع ، قریظہ، بیئر معونہ، خزاعہ کے بنی مصطلق سے جنگ، خیبر، مکہ اور حنین و طائف میں آپﷺ نے نفس نفیس تیغ زنی فرما کر عملاً حصہ لیا۔[^1]

یعقوب کہتے ہیں کہ انہیں سلمہ بن شبیب اور عبدالرزاق نے بتایا اور آخرالذکر سے معمر نے زہری کے حوالے سے بیان کیا اور زہری نے سعید بن مسیب تے سنا کہ آنحضرتﷺ نے آٹھہ غزوات میں تیغ زنی فرما کر عملی حصہ لیا۔ زہری کے بقول جب سعید بن مسیب نے جب دوبارہ ان غزوات کا ذکر کیا تو ان کی تعداد چودہ بتائی۔

میں یہ نہیں سمجھ سکا کہ سعید بن مسیب نے جب دوبارہ ان غزوات کی تعداد بتائی تو وہ واقعی ان کی بتائی ہوئی تعداد کے برعکس (اور اتنی زیادہ) تھی۔ (مؤلف)

بہرکیف طبرانی نے بھی آنحضرت ملی ایم کے غزوات کی تعداد دبری، عبدالرزاق، معمر اور زہری کے حوالے سے چودہ ہی بتائی ہے۔

عبدالرحمٰن بن حمید اپنی مسند میں لکھتے ہیں کہ انہیں سعید بن سلام، ذکریا ابن اسحٰق اور ابوزبیر نے جابر کے حوالے سے بتایا کہ رسول اللہﷺ کے غزوات کی تعداد گیارہ تھی لیکن حاکم نے ہشام کے ذریعہ اور قتادہ کے حوالے سے ان کی تعداد تیرہ بتائی ہے۔

اس کے بعد حاکم کہتے ہیں کہ قتادہ رضی اللہ عنہ نے غالباً اس تعداد میں ان غزوات میں سے بھی کچھ شامل کرلیے ہوں جنہیں "سرایا" کہتے ہیں اور جن میں آنحضرتﷺ نے عملی حصہ نہیں لیا بلکہ کسی دوسرے کو عساکر کا سربراہ بناکر بھیجا۔ حاکم آگے چل کر کہتے ہیں کہ انہوں نے اپنی کتاب "الاکلیل" میں آنحضرتﷺ کے بھیجے ہوئے عساکر کی جو تعداد علی الترتیب بتائی ہے وہ سو سے اوپر ہے۔ حاکم اس کے بعد کہتے ہیں کہ انہیں ان کے ثقہ دوستوں نے بتایا اور انہوں نے بخاری اور ابی عبداللہ محمد بن نصر کی کتاب میں بھی پڑھا کہ غزوات کے علاوہ رسول اللہﷺ نے کفار سے مقابلے کے لیے جو لشکر روانہ فرمائے ان کی تعدا د ستر سے زیادہ
تھی۔ یہ آخری بات جو حاکم نے بتائی واقعی بہت عجیب ہے لیکن یہ بات بھی کہ اس نے قتادہ کی بات پر اعتماد کرکے یہ بات بتائی ہو محل نظر ہے کیونکہ اس کے برعکس امام احمدؒ کی ازہر بن قاسم واسی، ہشام دستوائی اور خود قتادہ کے حوالے سے اس سلسلے میں جو روایت ہے وہ یہ ہے کہ سرایا سمیت آنحضرتﷺ کے غزوات کی مجموعی تعداد تینتالیس ہے جن میں سے ان غزوات کی تعداد جن کے لیے آپ نے لشکر بھیجے جوبیس ہے، جن میں ان عساکر کے ساتھ جنگ ہوئی اور آپﷺ نے ان میں خود مسلمانوں کی قیادت فرمائی

---

[^1] یعقوب بن سفیان کی اس روایت میں ان غزوات کی مجموعی تعداد آٹھ کی بجائے نو ہو جاتی ہے جن میں آنحضرتﷺ نے عملی حصہ لیا اور ہم نے وہی یہاں نقل کر دی ہے۔ اس کے علاوہ اس روایت میں جو غزوہ بیئرمعونہ کو غزوہ قریظہ کے بعد رکھا گیا ہے وہ بھی محل نظر ہے کیونکہ غزوہ بیئرمعونہ بلحاظ ترتیب غزوہ احد کے بعد ہوا، جیسا کہ ہم آگے چل کر بیان کریں گے۔ (مؤلف)

ویسے یہاں خود مؤلف سے سہو ہوا ہے کیونکہ ان غزوات کی مجموعی تعداد جیسا کہ قارئین ملاحظہ فرمائیں گے نو کے بجائے دس ہوتی ہے یا یہ ٹائپ کی غلطی ہے کہ غزوہ بیئر معونہ کے بعد لفظ (ثُمَّ) یعنی پھر کا اضافہ ہوگیا ہے ورنہ غزوہ بیئرمعونہ اور غزوہ بنی مصطلق دراصل ایک ہی ہیں جیسے غزوہ حنین وطائف (مترجم)

---

انیس ہے۔ ان آخرالذکر انیس غزوات میں وہ آٹھ غزوات بھی شامل ہیں جن میں نبی کریمﷺ نے بنفس نفیس تیغ زنی فرماکر عملی حصہ لیا یعنی بدر، احد، احزاب، مریسیع، خیبر، غزوہ فتح مکہ اور حنین۔[^1]

موسیٰ بن عقبہ زہری کے حوالے سے بیان کرتے ہیں کہ غروہ بدر ہجرت کےدوسرے سال ماہ رمضان میں، غزوہ احد ہجرت کے تیسرے سال ماہ شوال میں، یوم خندق یعنی غزوات احزاب و قریظہ ہجرت کے چوتھے سال ماہ شوال میں، غزوہ بنی مصطلق و بنی لحیان ہجرت کے پانچویں سال ماہ شعبان میں غزوہ ہجرت کے چھٹے سال، غزوہ فتح مکہ، ہجرت کے آٹھویں سال ماہ رمضان میں غزوہ حنین اور اہل طائف کا محاصرہ ہجرت کے آٹھویں سال پیش آیا، حضرت ابوبکر رضی اللہ عنہ نے ہجرت کے نویں سال حج کیا اور حجۃ الوداع ہجرت کا دسواں سال ہے۔

اس کے علاوہ موسیٰ بن عقبہ کے بقول بارہ غزوات ایسے ہیں جن میں درحقیقت جنگ نہیں ہوئی۔ ان غزوات میں پہلا
غزوہ، غزوہ ابوا تھا۔

حنبل بن ہلال اسحاق بن علاء عبداللہ بن جعفرالرقی، مطرف بن مازن یمانی، معمر اور زہری کے حوالے سے فرماتے ہیں کہ غزوات کے بارے میں درج ذیل آیت آنحضرتﷺ کے مدینے ورود کے بعد اُتری تھی ۔
قرآنی آیت:

**<span class="quranic-text">(اذن للذين يقاتلون بأنهم ظلموا)</span>**

کچھ لوگ مذکورہ بالا غزوات میں سے غزوات بدر و احد کے بارے میں کہتے ہیں کہ بدر میں ابوجہل نے اور بدر واحد میں
حضرت حمزہ رضی اللہ عنہ نے قصائد کہے تھے لیکن ابن ہشام اور دیگر اہل علم اس سے انکار کرتے ہیں۔

---

[^1] یہ تعداد سات ہوتی ہے۔ غزوہ خندق یعنی قریظہ غالباً ٹائپ میں رہ گیا ہے۔ (مترجم)

---

## غزوة بواط [^1]

ابن اسحٰق کہتے ہیں کہ غزوہ بواط ہجرت کے دوسرے سال ماہ ربیع الاول میں وقوع پذیر ہوا۔ اس میں نبی کریمﷺ نے بہ
نفس نفیس شرکت فرمائی اور مدینے میں سائب بن عثمان بن مظعون کو اپنا نائب مقرر فرمایا۔ ابن ہشام بھی یہی بیان کرتے ہیں کہ اس وقت آپﷺ نے جس شخص کو مدینے میں اپنی جگہ چھوڑا تھا وہ سائب بن عثمان بن مظعون تھے لیکن واقدی کہتے ہیں کہ وہ شخص سعد بن معاذ تھے۔

بہرکیف اس امر پر جملہ راوی اور مؤرخ متفق ہیں کہ اس غزوے کے لیے آنحضرتﷺ اپنے ہمراہ سو سوار لے کر
مدینے سے روانہ ہوئے تھے اور آپﷺ کے اس عسکری دستے کا علم سعد بن ابی وقاص کے پاس تھا۔ اس غزوے کے لیے مدینے سے روانگی کا مقصد کفار قریش کی اس جمعیت کو مدینے کی طرف بڑھنے سے روکنا تھا جس میں سو سواروں کے علاوہ جو امیہ بن خلف کی سرکردگی میں سفر کررہے تھے دوہزار پانچ سو اونٹ بھی تھے۔

ابن اسحٰق بیان کرتے ہیں کہ اس موقع پر (چونکہ دشمنوں کی طرف سے کوئی غلط اقدام نہیں ہوا تھا) آنحضرتﷺ علاقہ
رضوی کے نواح میں مقام بواط تک تشریف لے جا کر واپس آگئے تھے جس کے بعد ماہ ربیع الاول کا باقی حصہ اور ماہ ربیع الآخر بلکہ جمادی الاول کا کچھ حصہ بھی امن وسکون سے گزر گئے تھے۔

---

[^1] زیرنظر کتاب کے محترم مؤلف حافظ ابن کثیر صفحات ما سبق میں بیان کرچکے ہیں کہ رسول اللہﷺ کے غزوات کی مجموعی تعداد جس پر اکثر راوی متفق ہیں۔ تینتالیس تھی جن میں سے بعض غزوات کے لیے آپﷺ نے کسی دوسرے کو سرلشکر بناکر بھیجا، بعض میں بہ نفس نفیس شرکت فرمائی اور بعض میں شرکت فرما کر باقاعدہ جنگ میں حصہ لیا۔ ان میں پہلے وہ چند غزوات بھی شامل ہیں جن کے لیے فوجی دستے بھیجنے کا مقصد مدینے کی سرحدوں کی حفاظت
تھی۔ غزوۂ بواط بھی ایسا ہی ایک غزوہ تھا جس میں آپﷺ نے بہ نفس نفیس شرکت فرمائی۔ (مترجم)

---

## غزوۂ عشیره

ابن ہشام کہتے ہیں کہ جب رسول اللہﷺ غزوۂ عشیرہ کے لیے جس کا مقصد کفار قریش کے اس تجارتی قافلے کو جو شام جارہا تھا اپنی سرحدوں سے دور رکھنا تھا۔ مدینے سے روانہ ہوئے تو آپﷺ نے وہاں اپنا نائب ابوسلمہ بن عبدالاسد کو بنایا اور اپنے ساتھ جو فوجی رسالہ لیا اس کا علم حضرت حمزہ رضی اللہ عنہ کو دیا۔

ابن اسحٰق اس غزوے کا ذکر کرتے ہوئے کہتے ہیں کہ آنحضرتﷺ مدینے سے روانہ ہوکر پہلے نقب بنی دینار کے قریب پہنچے، پھر وہاں سے فیضائے بنی خیار گئے، وہاں سے آگے بڑھ کر بطحائے ابن ازہر میں پڑاؤ کیا جہاں ایک درخت کے نیچے آپ کا خیمہ نصب کیا گیا۔ اس جگہ کو ذات الساق بھی کہا جاتا تھا۔ وہاں آپﷺ نے نماز بھی ادا فرمائی۔ وہیں کچھ عرصہ بعد مسجد بھی بنائی گئی تھی۔ اسی ذات الساق میں آپﷺ کے اور آپﷺ کے فوجی رسالے کے لیے کھانا تیار کیا گیا جسے آپﷺ نے اور آپﷺ کے ہمراہیوں نے ایک ساتھ بیٹھ کر تناول کیا اور آگے سفر کی تیاری کی۔ یہاں جس جگہ سے پانی لایا گیا۔ وہ مشیرب کہلاتی تھی۔

جب نبی کریمﷺ ذات الساق سے آگے بڑھے تو راستے میں ان کنوؤں کو چھوڑتے چلے گئے جو خشک تھے اور سفر کرتے
ہوئے شعبہ عبداللہ پہنچے۔ پھر وہاں سے حسب الشاد[^1] ہوتے ہوئے اور مقامی لوگوں سے معاملات طے فرماتے ہوئے مخیرات یمام پہنچے اور وہاں سے آہستہ آہستہ سفر فرماتے ہوئے عشیرہ پہنچ کر پڑاؤ کیا۔ وہاں آپﷺ نے جمادی الاول کے پورے مہینے قیام فرمایا اور ماہ جمادی الاخر کی کچھ راتیں گزاریں۔ وہیں آپﷺ نے قبیلہ بنی مدلج اور اس کے حلیف قبیلے بنی ضمرہ سے مواعید پر گفتگو فرمائی اور پھر مدینے کی طرف مراجعت فرمائی۔

اس سفر کے دوران میں مذکورہ بالا قریشی قافلے سے کہیں آمنا سامنا ہوا نہ کوئی فوجی مقابلہ ہوا۔

بخاریؒ فرماتے ہیں کہ ان سے عبداللہ، وہب اور شعبہ نے ابی اسحٰق کے حوالے سے بیان کیا کہ ایک روز وہ یعنی ابی اسحٰق اور زید بن ارقم ایک ساتھ کہیں جا رہے تھے تو کسی شخص نے زید بن ارقم سے رسول اللہﷺ کے غزوات کی تعداد پوچھی اور انہوں نے انہیں بتائی۔

یہ سن کر ابی اسحق نے زید بن ارقم سے دریافت کیا:

"آپ آنحضرتﷺ کے ہمراہ کتنے غزوات میں شریک رہے؟"۔

---

[^1] مصری نسخے اور ابن ہشام میں یہی لکھا ہے لیکن خشنی نے اس جگہ کا نام "صب السار'' بتایا ہے اور اس کو صوابہ یسار بھی بیان کیا ہے اور حلبی نسخے میں اس نے یہی لکھا ہے اور "صب السار" بھی بتایا ہے۔ (مؤلف)

---

وہ بولے: "سترہ غزوات میں"۔

ابی اسحٰق کہتے ہیں کہ جب انہوں نے زید بن ارقم سے غزوہ اول کے بارے میں دریافت کیا تو زید بن ارقم نے اس کا نام
غزوہ عشیرہ بتایا جسے بعض لوگ مسیر اور کچھ لوگ عشیر بھی کہتے ہیں۔

زید بن ارقم نے آنحضرتﷺ کے غزوات میں سے پہلے غزوے کا نام عشیرہ بتایا ہے اور اس سے ظاہر ہوتا ہے کہ اس سے قبل کوئی غزوہ درحقیقت وقوع پذیر نہیں ہوا یا اگر اس سے قبل کوئی ہوا تو اس میں ممکن ہے زید بن ارقم شریک نہ ہوئے ہوں اور انہوں نے صرف ان غزوات کے لحاظ سے جن میں وہ شریک ہوئے پہلے غزوے کا نام عشیرہ بتایا ہو اور زید بن ارقم کے بیان اور ابن اسحاق کے بیان میں اختلاف کی یہی وجہ ہو۔ واللہ اعلم

محمد بن اسحٰق یوم عشیرہ کے سلسلے میں بیان کرتے ہیں کہ اس روز آنحضرتﷺ نے حضرت علی رضی اللہ عنہ سے جو کچھ فرمایا اس کے بارے میں ان سے یزید بن محمد بن خیثم نے محمد بن کعب القرظی کے حوالے سے بیان کیا کہ آخرالذکر کو ابویزید محمد بن خیثم نے عمار بن یاسر رضی اللہ عنہ کے حوالے سے بتایا کہ عمار بن یاسر رضی اللہ عنہ نے جو کہا وہ یہ ہے:

"میں اور علی (رضی اللہ عنہ) غزوۂ عشیرہ کے سلسلے میں ینبع کے ریگستانی علاقے میں ساتھ ساتھ پہنچے تھے۔ علاقہ توریگستانی تھا لیکن ہم نے کچھ جھاڑیوں کے قریب آرام کا ارادہ کیا اور وہیں لیٹ کر سو رہے۔ تھوڑی دیر بعد قدموں کی آہٹ سے ہم دونوں کی آنکھ کھلی تو دیکھا کہ رسول اللہ(ﷺ) ہمارے قریب ہی کھڑے ہیں۔ یہ دیکھ کر ہم دونوں نے جلدی سے کھڑے ہوکر آپ کو سلام کیا۔

آپﷺ نے فرمایا:

"یہ تم لوگوں کا کیا حال ہے؟ دیکھ تو سارے جسم پر خاک ہی خاک ہے"۔

پھر آپﷺ نے حضرت علی رضی اللہ عنہ کو خاص طور پر مخاطب کرکے فرمایا:

"اے ابوتراب! تمہارا تو سارا سر بھی ریت میں بھر گیا ہے"۔
یہ فرماکر آپ حضرت علی رضی اللہ عنہ کے سر سے مٹی جھاڑنے لگے ۔ پھر آپﷺ نے فرمایا:

"علی ! تم پر دو شقی القلب لوگوں میں سے ایک بےخبری میں حملہ کرے گا''۔[^1]

عمار بن یاسر رضی اللہ عنہ نے بعد میں بیان کیا کہ:

"اس واقعے کے بعد جب آنحضرتﷺ میں نے قبیلہ بنی مدلج اور اس قبیلے کے حلیف قبیلہ بنی ضمرہ کے لوگوں سے صلح اور مواعید پر گفتگوشتم کرلی تو علی (رضی اللہ عنہ) نے مجھ سے پوچھا کہ آیا مذ کورہ بالا قبائل کے لوگ اپنے وعدوں پر قائم رہیں گے؟اس کے بعد آنحضرت (ﷺ) نے ان قبائل کے لوگوں کے تذکرے میں فرمایا تھا کہ ان لوگوں میں سے انہی دو اشخاص

---

[^1] اس حدیث کا ترجمہ مفہومی کیا گیا ہے۔ (مترجم)

---

سے خبردار رہنا چاہیے جس کے بارے میں آپﷺ پہلے ہمیں آگاہ فرما چکے تھے۔

عمار بن یاسر رضی اللہ عنہ نے بعد میں بتایا کہ پھر عشیرہ کی مہم کے اختتام پر آنحضرتﷺ اور آپﷺ کے ہمراہ دوسرے لوگ وہاں سے مدینے واپس آگئے تھے۔ انہوں نے مزید فرمایا کہ حضرت علی رضی اللہ عنہ کی کنیت ابوتراب کی وجہ تسمیہ وہی تھی جس کا ذکر سطور بالا میں کیا جاچکا ہے۔

حضرت علی رضی اللہ عنہ کی کنیت ابوتراب کی وجہ تسمیہ کے بارے میں عمار بن یاسر رضی اللہ عنہ کے حوالے سے یہ روایت غریب معلوم ہوتی ہے کیونکہ بخاریؒ نے اس کی وجہ تسمیہ یہ بیان کی ہے کہ ایک روز حضرت علی رضی اللہ عنہ (غالباً) حضرت فاطمہ رضی اللہ عنہا سے کسی بات پر ناراض ہوکر مسجد میں چلے آئے تھے اور وہاں کھلے فرش پر سوگئے تھے۔ جب اس کی اطلاع حضرت فاطمہ رضی اللہ عنہ نے آنحضرتﷺ کو دی تو آپﷺ نے مسجد میں تشریف لاکر حضرت علی رضی اللہ عنہ کو ان کے جسم سے مٹی جھاڑتے ہوئے ابوتراب کہہ کر جگایا تھا یعنی آپﷺ نے فرمایا تھا: "اٹھو! ابوتراب، اٹھو! ابوتراب"۔

چنانچہ علی رضی اللہ عنہ کی کنیت ابوتراب کی وجہ تسمیہ کے بارے میں بخاری کی یہی روایت اب تک مشہور چلی آتی ہے۔ (مؤلف)

## غزوة بدر اوّل

انس بن اسحٰق کہتے ہیں کہ رسول اللہﷺ نے عشیرہ کی مہم سے مدینے میں واپسی کے بعد وہاں صرف چند ہی راتیں بسر
فرمائی تھیں کہ آپ کو اطلاع ملی کہ کرزبن جابر فہری نے کچھ لوگوں کو ساتھ لے کر مدینے کی سرحد کے قریب ایک غار میں پڑاؤ ڈالا ہوا ہے۔ اس اطلاع پر آپﷺ مسلمان جانبازوں کا ایک دستہ لے کر مدینے سے اس کی تلاش میں بدر کے قریب وادی سقوان تک تشریف لے گئے۔ واقدی کہتے ہیں کہ مجاہدین کے اس دستے کا علم آپﷺ نے حضرت علی رضی اللہ عنہ کو دیا تھا۔ واقدی کے علاوہ ابن ہشام بھی بیان کرتے ہیں کہ اس موقع پر آپ نے زید بن حارثہ کو مدینے میں اپنی نیابت سپرد فرمائی تھی۔

کرز بن جابر فہری غالباً آنحضرتﷺ کی مدینے سے روانگی کی خبر پاکر بھاگ نکلا تھا" اس لیے مجاہدین کا اس سے مقابلہ ہوا نہ وہ گرفتار ہوسکا۔(مؤلف)

ابن اسحاق کہتے ہیں کہ اس مہم سے قبل آنحضرتﷺ نے مدینے میں جمادی الاول سے لے کر شعبان تک قیام فرمایا تھا
اور اس دوران میں آپﷺ نے وادی سفیان کی طرف مجاہدین کے یکے بعد دیگرے تین دستے روانہ فرمائے تھے تاکہ وہ کفار مکہ کے قافلوں پر نظر رھیں۔ واقدی کہتے ہیں کہ یہ تین دستے آپﷺ نے بالترتیب حضرت حمزہ، عبیدہ اور سعد رضی اللہ عنہم کی سرکردگی میں ماہ رمضان میں ماہ شوال میں اور ماہ ذیقعدہ میں روانہ فرمائے تھے اور یہ تینوں دستے ہجرت کے پہلے ہی سال میں بھیجے گئے تھے۔

امام احمدؒ متعدد ثقہ راویوں کے حوالے سے اپنی مسند میں بیان فرماتے ہیں کہ مذکورہ بالا مہم سے قبل جب رسول اللہﷺ
ایک دوسری مہم عشیرہ سے مدینے واپس تشریف لا رہے تھے تو آپﷺ مقام جہینہ سے گزرے تھے جہاں کہ باشندوں کی تعداد بہت تھی لیکن آپﷺ سے گفتگو اور باہمی امن و صلح کے وعدے کے بعد وہ سب مسلمان ہوگئے تھے تاہم جب مذکورہ بالا مہم کے سلسلے میں ایک دستہ جس کا پہلے ذکر آچکا ہے آپ کی مدینے میں واپسی کے بعد جہینہ میں رُک گیا تھا کیونکہ اسے حکم تھا کہ وہ اس دوران میں مشرکین مکہ کے ہر قافلے پر نظر رکھے وہاں جو مجاہدین رُکے تھے ان میں یہ طے پایا تھا کہ اگر مشرکین مکہ کا کوئی قافلہ ادھر سے گزرا اور اس سے مقابلہ ہوا تو اس پر غلبہ پانے کے بعد مجاہدین میں سے جس کے ہاتھ جو کچھ بطور مال غنیمت آئے گا وہ اس کا ہوگا لیکن اس کے باوجود کچھ لوگوں کا خیال تھا کہ چونکہ کسی اشتعال کے بغیر ماہ رمضان میں جدال و قتال حرام ہے، اس لیے اس دستے کو مدینے واپس ہوجانا ہے۔ آخر میں اس بات پر اختلاف ہوا اور یہ طے پایا کہ آنحضرتﷺ کی خدمت میں کسی شخص کو بھیجا جائے تاکہ وہ اس
سلسلے میں آپﷺ کا حکم لے کر آئے۔ چنانچہ ایسا ہی کیا گیا لیکن جب وہ قاصد آپ کی خدمت میں حاضر ہوا اور آپ سے حکم کا طالب ہوا تو آپ اس کی بات سنتے ہی کھڑے ہوگئے اور آپﷺ کا چہرہ مبارک غصے سے سرخ ہوگیا۔ آپﷺ نے فرمایا:

"کیا تمہارے سربراہ کی اطاعت تم لوگوں پر لازم نہیں تھی؟ کیا تمہارا سربراہ تمہارے بھلے برے میں امتیاز نہیں کرسکتا؟اور کیا اسے تمہارے لیے سامان رسد اور تمہارے اکل و شرب کے انتظام کا خیال نہیں ہے؟ یقیناً یہ سب کچھ ہے، پھر تم لوگوں کے اس تذبذب کی کیا وجہ ہے''؟۔[^1]

اس کے بعد آپﷺ نے اس دستے کی سربراہی کے لیے عبداللہ بن جحش اسدی کو روانہ فرمایا تھا جنہیں عساکر اسلام کا پہلا
امیر کہا جاتا ہے۔

بیہقی اپنی کتاب دلائل میں یحییٰ بن ابی زائدہ کی زبانی اور مجالد کے حوالے سے کہتے ہیں کہ مذکورہ بالا دستے کے لوگوں میں سے کچھ تو یہ کہتے تھے کہ ماہ رمضان میں قتال حرام ہے اس لیے انہیں قریش مکہ کے کسی قافلے پر حملہ نہیں کرنا چاہیے لیکن دوسرے کہتے تھے کہ چونکہ کفار قریش نے انہیں اسی مہینے مکے سے نکالا تھا، اس لیے وہ ان پر حملہ ضرور کریں گے۔

بیہقی نے اس پہلے دستے کی سربراہی کے سلسلے میں بھی جسے اس مقصد کے پیش نظر آنحضرتﷺ نے روانہ فرمایا تھا عبداللہ بن جحش کا نام لیا ہے لیکن بیہقی کی اس روایت میں اور ابن اسحاق اور واقدی کی ان روایات میں تضاد پایا جاتا ہے جن میں ان دونوں حضرات نے اس مہم کی سربراہی کے سلسلے میں عبیدہ بن حارث بن مطلب اور حمزہ بن عبدالمطلب رضی اللہ عنہ کا نام بتایا ہے۔ واللہ اعلم (مؤلف)

چونکہ رسول اللهﷺ مذکورہ بالا غزوے کے سلسلے میں کرز بن جابر فہری کو تلاش کرتے ہوئے وادی سفیان میں مقام بدر تک تشریف لے گئے تھے۔ غالباً اسی لیے حافظ ابن کثیر نے آپ کے اس غزوے کا عنوان "غزوۂ بدر اوّل'' رکھا ہے"۔ (مترجم)

---

[^1] اس حدیث کا ترجمہ اس کی اہمیت کے پیش نظر مفہومی و تشریحی کہا گیا ہے۔ (مترجم)

---
