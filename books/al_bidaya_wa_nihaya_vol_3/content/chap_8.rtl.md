# باب ٨

## عبداللہ بن جحش رضی اللہ عنہ کی عسکری مہم پر روانگی

یہ وہ عسکری مہم تھی جو اس غزوہ عظمیٰ کا سب ٹھہری جس میں اللہ تعالیٰ نے اپنے فضل و کرم سے حق کو باطل پر غالب کیا اور مسلمانوں کو فتح سے ہمکنار فرما کر انہیں مطمئن فرمایا اور مسرت و شادمانی بخشی۔

ابن اسحٰق کہتے ہیں کہ رسول اللہﷺ نے بدر اول کی عسکری مہم کے بعد اللہ بن بخش رضی اللہ عنہ کو ماہ رجب میں آٹھ دوسرے مجاہدین کا سربراہ بنا کر اس مہم پر روانہ فرمایا۔ ان کے ساتھیوں کے نام یہ ہیں:

ابوحذیفہ بن عتبہ، عکاشہ بن محصن بن حرثان حلیف بنی اسد بن خزیمہ، عتبہ بن غزوان حلیف بنی نوفل، سعد بن ابی وقاص
زہری، عامر بن ربیعہ وائلی حلیف بنی عدی۔ واقد بن عبداللہ ابن عبدمناف بن عرین بن ثعلبہ بن مربوع تیمی۔ یہ بھی بنی عدی کے حلیف تھے۔ خالد بن بکیر جن کا تعلق قبیلہ بنی سعد بن لیث سے تھا اور یہ بھی بنی عدی کے حلیف تھے، سہل بن بیضا فہری۔

یہ سات مجاہدین تھے جن میں آٹھویں ان کے سردار عبداللہ بن جحش رضی اللہ عنہ تھے لیکن یونس ابن اسحق کے حوالے سے اس مہم پر بھیجے جانے والے مجاہدین کی تعداد آٹھ اور ان کے سردار عبداللہ بن جحش رضی اللہ عنہ کو نواں شخص بتاتے ہیں۔ واللہ اعلم

ابن اسحٰق بیان کرتے ہیں کہ اس عسکری مہم کے لیے عبداللہ بن جحش رضی اللہ عنہ کو ایک تحریری ہدایت نامہ دیا گیا تھا اور انہیں حکم تھا کہ وہ اسے دو دن کی مسافت طے کرنے سے قبل نہ دیکھیں جس کے بعد اسے دیکھ کر اس میں تحریری ہدایت کے مطابق آگے بڑھیں کیونکہ اس سے قبل اس ہدایت نامے کو سن کر ان کے ہمراہی مجاہدین میں سے کسی کے انقباض خاطر کا احتمال تھا۔

چنانچہ عبداللہ بن جحش رضی اللہ عنہ نے نبی کریمﷺ
کے اس حکم پر عمل کرتے ہوئے مدینے سے دو دن کی مسافت طے کرنے کے بعد اس ہدایت نامے کو کھولا اور اس میں تحریر کردہ ہدایات اپنے ماتحت مجاہدین کو سناکر ان سے صاف کہہ دیا کہ اگر ان پر کسی کو اعتراض ہو تو وہ بلاتکلف مدینے واپس چلا جائے اور باقی لوگ ان کے ہمراہ اس ہدایت نامے کے مطابق آگے سفر جاری رکھیں تاہم مذکورہ بالا جملہ مجاہدین نے آنحضرتﷺ کے ہدایت نامے پر برضا و رغبت بلکہ بصد ذوق و شوق عمل کرنے کا اقرار کیا اور اس کے
بعد آگے سفر شروع ہوا اور یہ عسکری دستہ نماز میں آگے چل کر اس سطح مرتفع تک جاپہنچا جو بحران کہلاتا ہے۔ یہاں سعد بن ابی وقاص اور عقبہ بن غزوان کا اونٹ بھٹک کر کسی طرف نکل گیا جس کی تلاش کی وجہ سے یہ دونوں آگے کے سفر میں دوسرے مجاہدین سے پیچھے رہ گئے جب کہ عبداللہ بن جحش رضی اللہ عنہ اور ان کے ساتھی آگے بڑھ کر نخلہ جاپہنچے اور وہیں ٹھہرگئے۔ اسی دوران میں اتفاقاً قریش کا
ایک قافلہ جس میں عمرو بن حضرمی بھی شامل تھا نخلہ کے قریب سے گزر رہا تھا۔

ابن ہشام حضرمی کا پورا نام عبداللہ بن عباد الصدف بتاتے ہوئے بیان کرتے ہیں کہ اس قافلے میں عمرو بن حضرمی کے
علاوہ عثمان بن عبدالله بن مغیرہ مخزومی، اس کا بھائی نوفل اور ہشام بن مغیرہ کا غلام حکم بن کیسان بھی شامل تھے۔

جب ان مجاہدین نے اس قافلے کو دیکھا تو اس کا تعاقب کرتے ہوئے اس کے قریب جاپہنچے سب سے پہلے اس قافلہ کے
سامنے عکاشہ بن محصن پہنچے جن کا سر منڈا ہوا تھا اور وہ صورت سے بڑے ہی دہشت ناک و غضب ناک لگ رہے تھے۔ چنانچہ انہیں دیکھتے ہی اس قافلے میں شامل تمام لوگوں نے ہتھیار ڈال دیئے لیکن اس سے پہلے ہی ان مجاہدین میں اختلاف رائے پیدا ہوگیا تھا۔ عمار نے کہا:

"ان لوگوں سے تمہیں کسی نقصان کا اندیشہ نہیں ہے، دوسرے اس ماہ رمضان میں قتال جائز نہیں ہے"۔

لیکن دوسرے لوگ یک زبان ہوکر بولے:

"یہ درست ہے لیکن ان لوگوں نے ہمیں اس ماہ حرام میں نہیں بخشا تھا، اگر آج رات یہ لوگ حریم کعبہ کے قریب تک جاپہنچے تو وہاں تو ان کا قتل حرام ہی نہیں بلکہ ان کا وہاں سے پکڑنا بھی ناممکن ہوجائے گا اس لیے ان سب کو یہیں قتل کردینا چاہیے"۔

بہرکیف کچھ لوگ اپنی جگہ ٹھہرے لیکن بعض نے آگے بڑھ کر ان پر غلبہ حاصل کرلیا۔ تاہم اس سے پہلے ہی واقد بن عبداللہ تمیمی اپنی کمان سے تیر چلاکر عمرو بن حضرمی کوقتل کرچکے تھے۔ لہذا عثمان بن عبداللہ اور حکم بن کیسان کو گرفتار کرلیا گیا اور نوفل بن عبداللہ کو بھی بےدست و پا کردیا گیا۔

اس کے بعد عبداللہ بن جحش رضی اللہ عنہ ان قیدیوں کو لے کر مدینے کی طرف واپس ہوئے تاکہ انہیں آنحضرتﷺ کی
خدمت پیش کیا جائے۔ واپسی پر روانگی سے قبل اپنے ساتھیوں کو یہ بتا کر کہ وہ خمس نکال کر باقی مال غنیمت آپس میں مساوی تقسیم کرلیں بلکہ انہوں نے یہ تقسیم خود ہی سرانجام دے دی تھی۔

جب یہ لوگ آنحضرتﷺ کی خدمت میں قریش کے قافلے کے قیدیوں اور مال غنیمت لےکر حاضر ہوئے تو آپﷺ نے
فرمایا:

"کیا میں نے تمہیں ماہ حرام میں جدال و قال سے منع نہیں کیا تھا؟"۔

اس کے بعد آپﷺ نے حکم دیا کہ قیدیوں سے کوئی چیز نہ لی جائے اور جو کچھ لیا جاچکا ہے وہ واپس کردیا جائے۔ آپﷺ نے یہ بھی فرمایا کہ:

"قریش ہم پر ان کے بھائیوں کو قتل کرنے اور ان پر سختی کرنے کا الزام لگائیں گے"۔

آپﷺ نے یہ بھی فرمایا: "کہ مسلمان آپ کے پاس ان لوگوں کو لائے تھے جو آگے چل کر مسلمان ہوجائیں گے۔ اس کے
باوجود قریش مکہ نے مسلمانوں کے بارے میں یہ کہا کہ انہوں نے آپﷺ کے حکم سے ماہ حرام میں قتل و غارت کا ارتکاب کیا ہے۔
یہودیوں نے یہ کہا کہ (نعوذ باللہ) محمد(ﷺ) نے فریب کاری سے کام لیا ہے یعنی ماہ حرام میں قتال وجدال سے منع بھی کیا اور اس کا حکم بھی دیا: بہرحال اس بارے میں مندرجہ ذیل آیت نازل فرمائی:

 **(يَسۡأَلُوۡنَكَ عَنِ الشَّهۡرِالۡحَرَامِ قِتَالِِ فِيۡهِ قُلۡ قِتَالٌ فِيۡهِ۔۔۔۔۔۔۔۔۔الخ)**

ابن اسحٰق کہتے ہیں کہ جب یہ آیت قرآنی نازل ہوئی اور اس کے ذریعہ حکم خداوندی میں مسلمانوں کو یہ اجازت دی گئی کہ اگر کفار ان کے خلاف جدال و قتال اور فتنہ و فساد سے باز نہ آئیں تو وہ بھی ان دشمنان دین کے مقابلے میں خواہ کوئی مہینہ ہو تلوار اٹھا سکتے ہیں تو اس سلسلے میں اہل اسلام کے دلوں میں پہلے جو ایک قسم کا تذبذب بلکہ خوف پایا جاتا تھا کہ کہیں یہ حکم الہٰی کے خلاف اور اللہ تعالیٰ کی خفگی کا باعث نہ ہو دور ہوگیا اور اس آیت کے نزول کے بعد آنحضرتﷺ نے کفارمکہ کو پیغام بھجوادیا کہ وہ عثمان اور
حکم بن کیسان کو فدیہ ادا کرکے آزاد کرا سکتے ہیں اور اس کے ساتھ آپﷺ نے یہ شرط بھی رکھی کہ جو دو مسلمان مہاجر یعنی سعد بن ابی وقاص اور عتبہ بن غزوان کو جو ان کی قید میں تھے رہا کرکے مدینے بھیجا جائے۔ اس کے علاوہ آپﷺ نے قریش مکہ کو یہ بھی کہلوا کر خبردار کردیا کہ اگر انہوں نے مذکورہ بالا دو مسلمانوں کو قتل کیا تو ان کے وہ دونوں آدمی جو اس وقت آپﷺ کی تحویل میں ہیں قتل کردیئے جائیں گے۔ چنانچہ جب قریش مکہ نے سعد بن ابی وقاص اور عقبہ بن غزوان کو رہا کرکے مدینے پہنچا دیا اور ان کے ساتھ
اپنے دونوں آدمیوں یعنی عثمان اور حکم بن کیسان کا فدیہ بھی بھجوادیا تو آپﷺ نے انہیں مکے جانے کی اجازت دے دی۔ تاہم حکم بن کیسان مسلمان ہوکر مدینے میں ٹھہر گئے اور پھر ایمان میں ایسے پختہ ثابت ہوئے کہ غزوہ بیئرمعونہ میں دشمنانِ دین کے خلاف مسلمانوں کے دوش بدوش لڑتے ہوئے شہید ہوکر اسلام کی نیک نامی کا سبب ٹھہرے۔ البتہ عثمان بن عبداللہ مکے واپس چلے گئے اور وہیں بحالتِ کفر انتقال کیا۔

اس کے بعد ابن اسحٰق کہتے ہیں کہ جب عبداللہ بن جحش رضی اللہ عنہ مذکورہ بالا غزوے سے کامیاب و کامران ہوکر مدینے واپس ہوئے تو انہوں نے نبی کریمﷺ سے عرض کیا کہ کیا جو غزوات میں شرکت کے لیے جاتے ہیں اور کفار کے خلاف جہاد کرتے ہیں انہیں مال غنیمت سے قطع نظر اللہ تعالیٰ کی طرف سے بھی اجر ملے گا۔ اس کے فوراًبعد مندرجہ ذیل آیت نازل ہوئی:

 **(اِنَّ الَّذِيۡنَ آمَنُوۡا وَالَّذِيۡنَ هَاجَرُوۡا وَجَاهَدُوۡا فِیۡ سَبِيۡلِ اللهِ۔۔۔۔۔۔ الخ)**

ابن اسحٰق حضرت ابوبکر صدیق رضی اللہ عنہ کے حوالے سے بیان کرتے ہیں کہ عبداللہ بن جحش رضی اللہ عنہ نے اللہ تعالیٰ کی طرف سے مسلمانوں کو یہ اجازت ملنے کے بعد کہ اگر کفار ان کے خلاف فتنہ وفساد اور جدال و قتال جاری رکھیں تو وہ بھی خواہ کوئی مہینہ ہو جنگ کرسکتے ہیں بڑے پُرمسرت و خوب صورت اشعار کہے تھے جن میں کفار کی طرف سے مسلمانوں پر اس الزام کا جواب بھی شامل تھا
کہ وہ ماہ حرام میں بھی جس میں جنگ کی ممانعت ہے جنگ جاری رکھتے ہیں۔ ان اشعار میں سے ایک شعر یہ ہے:

تعدون قتلاً فی الحرام عظيمةً ۔۔۔۔۔ واعظم منه لو يرى الرشد راشد

## ہجرت کے دوسرے سال غزوہ بدر سے قبل تحویل قبلہ

بعض مؤرخین کہتے ہیں کہ تحویل قبلہ کا حکم اللہ تعالیٰ کی طرف سے ہجرت کے دوسرے سال ماہ رجب میں دیا گیا یعنی
آنحضرتﷺ اور مسلمانوں کو حکم دیا گیا کہ وہ مسجد اقصیٰ کی بجائے آئندہ سے بیت الحرام یعنی بیت اللہ (خانہ کعبہ) کی طرف منہ کرکے نماز پڑھا کریں۔ یہ مؤرخ اپنے اس بیان کے لیے قتادہ اور زید بن اسلم کے ذریعہ سے ابن اسحق کی روایت کا حوالے دیتے ہیں۔

یہی روایت بطور حدیث البراء بن عازب امام احمدؒ نے ابن عباس رضی اللہ عنھما اور محمد بن اسحٰق کے حوالے سے اس بارے میں پیش کی ہے جس پر ہم ان شاءاللہ عنقریب آگے چل کر گفتگو کریں گے۔

کچھ لوگ کہتے ہیں کہ یہ حکم ماہ شعبان میں ملا اور ابن اسحٰق کے نزدیک بھی یہ واقعہ غزوہ عبداللہ بن بحش رضی اللہ عنہ کے بعد پیش آیا۔ یہ بھی کہا جاتا ہے کہ خانہ کعبہ کی طرف منہ کرکے نماز پڑھنے کا حکم رسول اللہﷺ کے مدینے میں تشریف لانے کے اٹھارہویں مہینے کے اوائل میں دیا گیا۔

یہی روایت ابن جریر نے السدی کے ذریعہ ابن عباس، ابن مسعود رضی اللہ عنھم اور بعض دوسرے صحابہ کرام رضی اللہ عنہم کے حوالے سے پیش کی ہے۔

البتہ جمہور کا خیال یہ ہے کہ یہ واقعہ آنحضرتﷺ کے مدینے تشریف لانے کے آٹھ ماہ بعد ماہ شعبان نصف گزرنے کے
تیسرے روز پیش آیا۔

یہی روایت عموماً محمد بن سعد اور واقدی کے حوالے سے بیان کی جاتی ہے۔ تاہم یہ سب روایات تحقیق کی مقتضی ہیں۔ واللہ اعلم
ہم نے اس بارے میں مندرجہ ذیل آیت قرآنی کی تغییر پیش کرتے ہوئے ضمنی گفتگو کی ہے:

 **(قَدْ نَرٰى تَقَلُّبَ وَجۡهِكَ فِی السَّمَاءِ فَلَنُوَلِّيَنَّكَ قِبْلَةً تَرْضَاهَا۔۔۔۔۔الخ)**

اس حکم باری تعالیٰ اور اس کی تعمیل کے فوراً بعد گمراہ یہودیوں نے اس واقعہ کو اسلام میں ابتدائے عمل تنسیخ کا بہانہ بناکر اسلام پر اعتراض کرنا شروع کردیا لیکن خود اللہ تعالیٰ نے مندرجہ آیہ شریفہ کے ذریعہ اس کا جواز بنا کر مسلمانوں کو مطمئن فرمادیا:

 **(مَا نَنۡسَخُ مِنۡ آيَةٍ، اَوْ نُنسِاهَا نَأْتِ بِخَيْرٍ مِّنْهَا أَوْ مِثْلِهَا۔۔۔۔۔ الخ)**

اس سلسلے میں بخاری نے بیان کیا ہے کہ انہیں ابونعیم نے ابن اسحٰق اور البراء سے سن کر بتایا کہ آنحضرتﷺ اپنے قیام
مکہ کے دوران میں چھ ماہ تک بیت المقدس کی طرف رُخ کرکے نماز پڑھا کرتے تھے لیکن یہ بھی متعدد روایات سے ثابت ہے کہ آپﷺ کا رخ بیت المقدس کی جانب اس طرح ہوتا تھا کہ اس کے بین بین بیت اللہ یعنی خانہ کعبہ آجاتا تھا۔ ویسے بھی ظاہر ہے کہ خانہ کعبہ کے اندر نماز ادا کرتے ہوئے آنحضرتﷺ کا رُخ بیت المقدس کی طرف ہونا فطری تھا کہ وہ حضرت موسیٰ علیہ السلام اور دوسرے انبیاء کا قبلہ گاہ تھا۔

تاہم متعدد مستند روایات سے ثابت ہے کہ آپ کی دلی خواہش مکے کے علاوہ مدینے میں ہجرت کے بعد بھی یہی تھی کہ کاش آپﷺ ابوالانبیاء اور اپنے جدِاعلیٰ حضرت ابراہیم علیہ السام کے تعمیرکردہ بیت اللہ کی جانب رخ کرکے نماز ادا فرماتے اور اس کے لیے آپﷺ نے متعدد بار اللہ تعالیٰ کے حضور ہاتھ اٹھا اٹھا کر دعا فرمائی تھی لیکن جب رب العزت نے آپﷺ کی دعا کو شرف قبولیت عطا فرماتے ہوئے اس کا حکم دے دیا اور آپﷺ نے اس حکم کی تعمیل میں خانہ کعبہ کی طرف رُخ کرکے نماز ادا فرمانا شروع کی تو یہودیوں
نے اسے اسلام پر طعنہ زنی کا بہانہ بنالیا لیکن اس کے فوراً بعد یکے بعد دیگرے ایسی چند آیات نازل فرمائیں جن کے ذریعہ کمینہ خصلت اور اسلام کے لیے خبث باطن رکھنے والے یہودیوں کا بدلائل منہ بند کرنے کے علاوہ مسلمانوں کی تسلی و تشفی کے لیے ارشاد فرمایا کہ مشرق و مغرب کا رب وہی خالق کا ئنات ہے جس نے اس کے جہات اور حدود مقرر فرمائے وہ ہر چیز پر قادر ہے جس میں یہ بھی شامل ہے کہ وہ ان میں رد و بدل کردے۔ ان آیات میں سے دو آیات پہلے پیش کی جاچکی ہیں۔ باقی آیات یہ ہیں:

۱۔ **(وَمَا كَانَ اللهُ لِيُضِيۡعُ أَيْمَانَكُمْ۔۔۔۔۔۔۔الخ)** 

۲۔ **(قُلۡ للهِ المَشْرِقُ وَالْمَغْرِبُ يَهْدِىۡ مَنْ يَّشَاءُ۔۔۔۔۔۔۔ الخ)**

جب تحویل قبلہ کے بارے میں حکم پر مبنی آیت نازل ہوئی تو رسول اللہﷺ نے اس سے آگاہی کے لیے مسلمانوں سے
خطاب فرمایا۔ اس کے متعلق نسائی کی ابی سعید بن معلیٰ کے حوالے سے جو روایت ہے وہ یہ ہے کہ تحویل قبلہ کا وقت نماز ظہر کا وقت تھا۔ تاہم بعض لوگ کہتے ہیں کہ یہ دو نمازوں یعنی نماز ظہر اور نماز مغرب کی درمیانی نماز عصر کا وقت تھا جیسا کہ ابن مجاہد نے بیان کیا ہے اور
صحیحین (مسلم و صحیح بخاری) میں بیان کیا گیا ہے کہ آنحضرت(ﷺ) نے نمازعصر میں خانہ کعبہ کی طرف رُخ فرمایا۔ البتہ یہ بات جیسا کہ صحیحین میں ابن عمر رضی اللہ عنہما کے حوالے سے بتایا گیا ہے کہ اہل قباء کو اگلے روز صبح کی نماز کے وقت اس کا علم نہ ہوسکا تھا حیرت انگیز ہے۔

بہرکیف اس ضمن میں اللہ تعالیٰ نے ایک اور آیت نازل فرمائی جس میں مسلمانوں کو بتایا گیا کہ اس نے مسلمانوں کو دنیا کی
تمام امتوں میں ممتاز ٹھہرا کر انہی کو یہ افتخار بخشا ہے کہ ان کے اس امتیاز پر نہ صرف دوسرے لوگ بلکہ انبیاء تک آنحضرتﷺ سمیت گواہی دیں گے۔ وہ آیت یہ ہے: 

**(لِتَكُوۡنُوۡا شُهَدَاءَ عَلَى النَّاسِ وَيَكُوۡنَ الرَّسُوۡلُ عَلَيْكُمُ شَهِيۡدًا)**

 اس سلسلے میں متعدد مستند راویوں نے چند دیگر آیات اور ایک حدیث نبویﷺ بھی پیش کی ہے۔ جن کا تفصیلی ذکر ہم اپنی تفسیر قرآن پاک اور اپنی کتاب الاحکام الکبیر میں ان شاءاللہ کریں گے۔

## غزوہ بدر عظمیٰ سے قبل رمضان کے روزوں کی فرضیت

ابن جریر کہتے ہیں کہ ہجرت کے دوسرے ہی سال کے دوران ماہ رمضان میں اس پورے ماہ مبارک کے پورے مہینے کے
اللہ تعالیٰ کی طرف سے روزے فرض کیے گئے۔ یہ بھی کہا جاتا ہے کہ ماہ صیام کے روزے ماہ شعبان میں فرض ہوئے تھے۔

اس سلسلے میں جو روایت عموماً بیان کی جاتی ہے۔ وہ یہ ہے کہ جب رسول اللہﷺ مکے سے ہجرت فرما کر مدینے تشریف
لائے تو وہاں آپﷺ نے دیکھا کہ یہودی ہر مہینے کے دسویں روز روزہ رکھتے ہیں اور جب آپﷺ نے اس کے بارے میں ان سے دریافت فرمایا تو وہ بولے کہ اس روز اللہ تعالیٰ نے ان کے نبی حضرت موسیٰ علی السلام کو (کوہ طور پر) اپنا جلوہ دکھایا تھا۔

یہودیوں سے مذکورہ بالا بات سن کر آپﷺ نے فرمایا:
"ہم اس بارے میں حضرت موسیٰ (علیہ السلام) کی تصدیق کے لیے تم لوگوں سے زیادہ حق دار ہیں۔[^1] (حدیث)

اس کے بعد آنحضرتﷺ نے اس روز خود روزہ رکھا اور دوسرے مسلمان اہل مدینہ کو اس کا حکم دیا لیکن اسی مہینے میں یہ قرآنی آیت نازل ہوئی:

 **(يَا اَيُّهَا الَّذِيۡنَ آمَنُوۡا كُتِبَ عَلَيْكُمُ الصِّيَامُ كَمَا كُتِبَ عَلَى الَّذِيۡنَ مِنْ قَبْلِكُمْ لَعَلَّكُمْ تَتَّقُوۡنَ اَيَّامًا مَّعْدُوۡدَاتٍ ۔۔۔۔۔ الخ)**

ہم نے اس قرآنی آیہ شریفہ کی تفسیر متعدد متعلقہ احادیث کے ساتھ اور ان کے بارے میں کئی مستند روایات اپنی تفسیر قرآن
پاک میں الحمدللہ تفصیلاً پیش کی ہے۔

امام احمدؒ فرماتے ہیں کہ ان سے ابونضر، مسعودی اور عمرو بن مرہ نے عبدالرحمٰن ابن ابی لیلیٰ اور معاذ بن جبل رضی اللہ عنہ کے حوالے سے آخرالذکر کی زبانی بیان کیا کہ نماز کی فرضیت کی طرح روزوں کی فرضیت کی بھی تین حالتیں ہیں۔ معاذ بن جبل رضی اللہ عنہ کے بقول نماز کی فرضیت کی تین صورتیں یہ ہیں کہ جب رسول اللہﷺ مکے سے ہجرت کرکے مدینے تشریف لائے تو اول اول آپ ہر مہینے تین روزے رکھا کرتے تھے اور ان کے علاوہ ہر ماہ کی دسویں تاریخ کو بھی ضرور روزہ رکھتے تھے تا آنکہ آپﷺ پر اللہ تعالی نے نماز کی فرضیت سے متعلق آیت نازل فرمائی اس کی پہلی صورت تو مذکورہ بالا آیت کی رو سے یہ ہے کہ:

 **(فَمَنْ شَهِدَ مِنْكُمُ الشَّهْرَ فَلْيَصُمْهُ)** 

یعنی رمضان کے مہینے میں ہر شخص پورے مہینے کے روزے رکھے لیکن اگر کوئی شخص ماہ رمضان میں بیمار ہو یا سفر کی حالت

---

[^1] یہاں اس حدیث نبوی کا حسب موقع تشریحی ترجمہ کیا گیا ہے۔ (مترجم)

---

میں ہو تو اس مہینے میں روزے قضا کرکے بعد میں یہ فرض روزے رکھے۔ دوسری صورت یہ ہے کہ اگر کوئی بوڑھا شخص اتنا کمزور ہو کہ وہ روزہ نہ رکھ سکے لیکن یہ مقدرت رکھتا ہو تو وہ کسی مسکین کو (پیٹ بھر) کھانا کھلائے۔ یہ فرض روزوں کی ادائیگی کی دو صورتیں ہوئیں جن کی اہمیت کی اللہ تعالیٰ نے یوں وضافت فرمائی کہ **شَهۡرَ رَمَضَانَ الَّذِىۡ أُنْزِلَ فِيۡهِ الْقُرۡآن** یعنی رمضان مہینہ ہے جس میں قرآن پاک (لوح محفوظ میں) مکمل اتارا گیا۔

اس کے بعد معاذ بن جبل رضی اللہ عنہ کہتے ہیں کہ پہلی صورت کے اس حصے کے حکم کے تحت جس میں ہر مقیم اور تندرست مسلمان پر رمضان کے پورے مہینے کے روزے فرض کیے گئے تو (جیسا کہ صحیحین یعنی صحیح مسلم اور صحیح بخاری میں بیان کیا گیا ہے) آنحضرتﷺ نے دیکھا کہ انصار کا ایک شخص رمضان کے مہینے میں صبح سے شام تک روزے سے رہتا تھا اور عشاء کی نماز کے بعد سے صبح تک جاگتا رہتا تھا اور اس طرح اس کی ساری رات بھی بحالت روزہ ہی گزر جاتی تھی۔

حضور نبی کریمﷺ نے جب اس شخص کی روزے کے سلسلے میں یہ جدوجہد اور جسمانی مشقت ملاحظہ فرمائی اور یہ بھی غور فرمایا کہ وہ شخص یقیناً یہ سمجھتا ہے کہ شام کو روزہ افطار کرنے کے بعد بھی اوقات شب کے دوران میں اسے اپنی بیوی کے پاس جانے کی جو فطرت انسانی کا تقاضا ہے ممانعت ہے تو آپﷺ نے اس سلسلے میں اس شخص سے گفتگو کی اور اسی کی وضاحت کے لیے اللہ تعالیٰ
نے آپﷺ پر یہ آیت نازل فرمائی:

 **(اُحِلَّ لَكُمْ لَيْلَةَ الصّيَامِ الرَّفَثُ اِلَى نِسَائِكُمْ هُنَّ لِبَاسٌ لَّكُمْ)**

بہرحال اس آیت کا اختتام اللہ تعالیٰ نے اس حکم پر فرمایا:

 **(ثُمَّ اَتِمُّوا الصِّيَامَ اِلَى اللَّيْلِ)** (ایضاً)

یہ روایت ابوداؤد نے اپنی "سنن" میں اور حاکم نے اسی طرح اپنی مستدرک میں المسعودی کے حوالے سے اور "صحیح" میں زہری کے حوالے سے عروہ اور حضرت عائشہؓ نے پیش کی ہے حضرت عائشہ رضی اللہ عنھا بھی فرماتی ہیں کہ آنحضرتﷺ رمضان کے روزوں کی فرضیت سے قبل ہر مہینے کے تین روز روزہ رکھتے اور ان کے علاوہ ہر مہینے کی دس تاریخ کو بھی ضرور رکھتے تھے لیکن ماہ رمضان کے روزوں کی فرضیت کے بعد آپﷺ دوسرے مہینوں میں یہ روزے حسب منشا کبھی رکھتے اور کبھی چھوڑ دیتے تھے۔

بخاری نے یہ روایت ابن عمر اور ابن مسعود رضی اللہ عنہم کے حوالے سے پیش کی ہے۔ بہرکیف اس روایت کی تفصیلات ان شاءاللہ حسب موقع اپنی کتاب "الاحکام الکبی" میں پیش کریں گے۔

ابن جریر کہتے ہیں کہ ہجرت کے اسی دوسرے سال ماہ رمضان گزرنے کے بعد آنحضرتﷺ نے لوگوں کے ساتھ پہلی
بار نماز عیدالفطر پڑھی۔ تاہم اس سے ایک یا دو روز قبل اس کے وجوب نیز زکوۃ کی فرضیت کا حکم نازل ہوچکا تھا جس کی خبر آپ نے دوسرے لوگوں کو خطبہ عیدالفطر کے دوران میں دی۔

ابن جریر کہتے ہیں کہ زکوۃ سب سے پہلے جریر نے آپ کی خدمت میں پیش کی اور اس کے بعد حضرت زبیر رضی اللہ عنہ نے اس سال میں اپنے زکواۃ کی رقم ادا کی جو انہیں نجاشی نے ہبہ کیا تھا ہم اس کی تفصیل ان شاءاللہ واقعہ بدر کے بعد پیش کریں گے۔

## بدر کا غزوہ عظیم

اللہ تعالیٰ نے قرآن پاک میں ارشاد فرمایا ہے: 

**(وَلَقَدْ نَصَرَكُمُ اللهُ بِبَدْرٍ وَّ اَنْتُمْ اَذِلَّۃٌ فَاتَّقُوا اللهَ لَعَلَّكُمْ تَشْكُرُوۡنَ)** 

اور اللہ تعالیٰ نے یہ بھی ارشاد فرمایا: 

**(كَمَا اَخْرَجَكَ رَبُّكَ مِنْ بَيْتِكَ بِالْحَقِّ وَاِنَّ فَرِيقًا مِّنَ الْمُؤْمِنِيۡنَ لَكَارِهُونَ يُجَادِلُونَكَ فِی الْحَقِّ۔۔۔۔۔۔الخ)**

ان آیات شریفہ کے بعد اللہ تعالیٰ نے اس واقعے کو آخر تک سورہ انفال میں بہ تمام و کمال ارشاد فرمایا ہے جسے ہم نے
یہاں بالا ختصار پیش کیا لیکن آگے چل کر ہم ان شاءاللہ عنقریب اس پر حسب موقع مفصل و مناسب گفتگو کریں گے۔

ابن اسحٰق بیان کرتے ہیں کہ عبداللہ بن جحش رضی اللہ عنہ کی مہم کے بعد رسول اللہﷺ کو اطلاع ملی کہ ابی سفیان کے ہمراہ صحر بن حرب شام سے تجارتی مال لے کرکے واپس آرہا ہے۔ آپ کو یہ خبر بھی ملی کہ اس کے ساتھ تیس یا چالیس آدمیوں پر مشتمل ایک بڑا قافلہ ہے اور ان کا مال ایک ہزار اونٹوں پر لدا ہوا ہے نیز یہ کہ اس قافلے میں مخرمہ بن نوفل اور عمرو بن عاص بھی شامل ہیں۔

اس سلسلے میں موسیٰ بن عقبہ زہری کے حوالے سے کہتے ہیں کہ یہ خبر آنحضرتﷺ کو اس وقت ملی جب اس سے قبل
عبداللہ بن جحش رضی اللہ عنہ اور ان کے ساتھیوں کے ہاتھوں ابن حضرمی کو قتل ہوئے دومہینے گزر چکے تھے۔ موسیٰ بن عقبہ نے اپنی اس روایت میں ابن اسحق کی روایت ہی پیش کی ہے ماسوا اس کے کہ قریش کے مذکورہ بالا قافلے میں جو یطلب ابن عزیٰ کا مال تھا نہ کوئی آدمی تھا۔ اسی لیے وہ جنگ بدر کا مخالف تھا۔

ابن اسحٰق متعدد مستند حوالوں سے جن میں ابن عباس رضی اللہ عنہما کا حوالہ بھی شامل ہے کہتے ہیں کہ آنحضرتﷺ نے جب مذکورہ بالا قافلے پر نظر رکھنے کے لیے مسلمانوں کا ایک عسکری دستہ روانہ فرمایا تھا تو آپ کی منشاء یہ تھی کہ کوئی ایسا واقعہ پیش نہ آئے جس سے اہل مدینہ کے خلاف قریش کو بدر جیسی کوئی جنگ چھیڑ نے کا موقع مل جائے بلکہ آپ کی ہدایت یہ تھی کہ اگر اس طرف سے کوئی چھیڑ چھاڑ ہو تو مسلمانوں کے اس دستے کو جوابی کارروائی کی اجازت ہوگی۔ اس روایت میں یہ بھی بیان کیا گیا ہے کہ
ابوسفیان نے اس خیال سے کہ اگر اس کا مذکورہ بالا قافلے مسلمانوں کے ہاتھ پڑ جائے اس نے ایک شخص ضمضم ابن عمرو غفاری کو اجرت دے کر مکہ روانہ کیا تھا اور قریش کو اطلاع دی تھی کہ اسے اہل مدینہ سے مقابلے کا اندیشہ ہے جو آنحضرتﷺ کے حکم پر اس قافلے کی طرف بڑھتے آرہے ہیں۔

ابن اسحٰق کہتے ہیں کہ یہ روایت مکرمہ کے ذریعہ ابن عباس رضی اللہ عنہما کے حوالے سے ان تک نہیں پہنچی بلکہ اس کے راوی یزید بن رومان اور عروہ بن زبیر ہیں جنہوں نے تین روز قبل کہ ابوسفیان نے ضمضم ابن عمرو غفاری کو مکے بھیجا تھا عاتکہ بنت عبدالمطلب نے خواب میں دیکھا تھا کہ تین اشخاص اپنے اونٹوں پر سوار خانہ کعبہ کے عقب میں پہنچے ہیں جن میں سے ایک شخص سامنے سے خانہ کعبہ میں داخل ہوا۔ اس کے بعد ان لوگوں کے بےشمار ساتھی کے میں داخل ہوگئے ہیں اور اس کے بعد ملکے کا کوئی ایسا گھر نہ تھا جسے ان لوگوں نے نہ گھیرلیا ہو۔

عاتکہ نے پہلے یہ خواب اپنے بھائی عباس بن عبدالمطلب سے بیان کیا اور اس کے بعد اس کے بارے میں مکے میں ہر
طرف چرچے ہونے لگے۔ چنانچہ قریش کے کچھ سر برآوردہ لوگ خانہ کعبہ میں جمع ہوئے اور آپس میں صلاح مشورہ کرنے لگے کیونکہ ان کا خیال تھا کہ اگر عاتکہ بنت عبدالمطلب کا یہ خواب سچا ہے تو آنحضرتﷺ اہل مدینہ کا لشکر لےکر مکہ پر ضرور حملہ آور ہوں گے۔ تاہم ابوجہل نے عباس بن عبدالمطلب رضی اللہ عنہ سے کہا کہ بنی عبدالمطلب خواہ مخواہ اپنی راتوں کی باتوں کو قریش کے مردوں پر ترجیح دینے لگے ہیں۔

اس کے بعد ابوجہل سعد ابن معاذ رضی اللہ عنہ پر پلٹ پڑا اور اس سے کہنے لگا کہ ایسی لایعنی خبر میں اس نے مدینے سے کے واپس آکر اڑائی ہیں۔ چونکہ ابوجہل غصے کی حالت میں اول اول بک رہا تھا اور سعد ابن معاذ انتہائی بلند آواز میں سخت سست کہہ رہا تھا اس لیے سعد رضی اللہ عنہ بھی اس کے جواب میں اس سے زیادہ بلند آواز میں اس کی تردید کرنے لگا جس پر دوسرے لوگوں نے اس سے کہا کہ ابن حکم اہل عرب کے معزز ترین شخص ہیں، اس لیے سعد رضی اللہ عنہ کو اس کے سامنے زور سے نہیں بولنا چاہیے۔ اس کے
بعد خود ابوجہل بھی نرم پڑ گیا اور اس کے ساتھ دوسرے لوگوں نے بھی سعد رضی اللہ عنہ کو قریش کا معزز لوگ کہہ کر اسے سمجھا بجھا کر خاموش کردیا۔ تاہم اس نے گھر جاکر اپنی بیوی ام صفوان کو بتایا کہ آنحضرت(ﷺ) نے اس سے فرمایا تھا کہ وہ انہیں قتل کردیں گے۔

اُم صفوان نے پوچھا: "کیا مکے میں قتل کردیں گے؟“۔ سعد بولے: "مجھے معلوم نہیں، اس سے قبل عباس اپنی بہن عاتکہ
سے کہہ چکے تھے کہ وہ اپنا خواب کسی کو نہ سنائیں اور انہوں نے بھی اس بات کا وعدہ کیا تھا لیکن انہوں نے شاید کسی دوسری عورت کو اپنا خواب سنا دیا تھا جس کے بعد یہ بات سارے مکے میں پھیل گئی اور اس کے نتیجے میں قریش نے خانہ کعبہ میں مجلس مشاورت منعقد کی تھی۔

قریش نے عاتکہ کے خواب کو جھوٹا ٹھہرا کر یہ بھی کہا تھا کہ وہ تمام عرب میں یہ بات مشہور کردیں گے کہ عبدالمطلب کے گھر والے جھوٹ بولتے ہیں۔ عباس رضی اللہ عنہ نے ان کی تردید کرتے ہوئے کہا تھا کہ یہ شخض الزام ہے لیکن اتنی بڑی بات انہوں نے پہلے کبھی نہیں سنی تھی۔

البتہ اس واقعے کے بعد اہل مکہ میں جسے دیکھو ہتھیار بند نظر آنے لگا تھا اور جملہ اہل مکہ کی تیوریاں ہر وقت چڑھی رہتی تھیں۔ تاہم امیہ نے جب تک بدر میں لڑائی ہوئی مکے سے باہر جانے کی قسم کھا رکھی تھی۔

بہرکیف امیہ یوم بدر تک مکے سے نہیں نکلا تھا۔ اللہ اس کا اونٹ شاید کم عقل تھا کہ اسے لےکر میدان بدر میں جاپہنچا تھا جہاں اللہ تعالیٰ نے اسے لقمہ اجل بنا دیا۔

بخاریؒ نے یہ روایت محمد بن اسحٰق، عبیداللہ بن موسیٰ اسرائیل اور ابی اسحٰق کے حوالے سے پیش کرتے ہوئے اس کو انفرادی اور خصوصی حیثیت دی ہے۔ امام احمدؒ نے اس روایت کو خلف بن ولید اور ابی سعید کے حوالے سے اسرائیل کی زبانی پیش کیا ہے۔ اسرائیل کی روایت میں یہ بھی کہا گیا ہے کہ ان کی بیوی نے ان سے کہا تھا:

"خدا کی قسم محمد(ﷺ) دروغ گو نہیں ہیں"۔

بہرکیف ابن اسحٰق کہتے ہیں کہ جب قریش مکہ نے باہمی مشورے سے رسول اللہﷺ کے مقابلے کے لیے کہ وہ آپﷺ ہی کو اپنے مذکورہ بالا قافلے کے جانی و مالی نقصان کا ذمہ دار سمجھتے تھے تیاری کرلی تو اس کے بعد یہ غور کرنے لگے کہ ان کے کون کون سے قبائل مدینے پر فوج کشی کے لیے بلا حیل و حجت رضامند ہوسکتے ہیں کیونکہ انہی میں بعض قبیلے ایسے تھے جو ممکن تھا کہ ایک دوسرے کے دوش بدوش رہ کر مسلمانوں سے جنگ کرنا پسند نہ کریں۔ اس کی وجہ یہ تھی کہ اس سے قبل وہ باہمدیگر انتقام کے خواہاں تھے کیونکہ ان کے کسی نہ کسی شخص کا قتل کسی دوسرے قبیلے والے کے کسی آدمی کے ہاتھوں ہوچکا تھا۔ اس لیے انہیں خوف تھا کہ ایسے لوگ مسلمانوں سے جنگ کرنے پر آمادہ ہونے کے بجائے آپس ہی میں کشت و خون پر نہ اتر آئیں ان میں قبیلہ بنی بکر والے خود قریش ہی کے مخالف تھے جن کے بارے میں خیال تھا کہ وہ قریش کی مکے سے روانگی کے بعد ان کے عقب سے قریش کے دوسرے مخالفین
کو ساتھ لےکر ان پر حملہ آور نہ ہوجائیں۔

قریش اسی تذبذب میں تھے کہ انہیں سراقہ ابن مالک بن جعشم مدلجی نے جو کنانہ کے معزز لوگوں میں سے تھا بصورت
شیطان غصہ و غیرت دلاکر مسلمانوں سے جنگ پر ابھارا۔

دوسری طرف جب آنحضرتﷺ کو قریش کی ان تیاریوں اور ان کی مکے سے مدینے کی طرف روانگی کی اطلاع ملی تو
آپﷺ نے مسلمانوں سے مشورہ کیا۔ اہل ایمان تو بھلا قریش کی اس یلغار سے کیا خوف کھاتے اور آپﷺ پر جاں نثاری سے کب چوکنے والے تھے۔ البتہ جب یہود مدینہ نے آپﷺ سے معاہدے کے باوجود قریش کے مقابلے سے احتراز کیا تو منافقین کو بھی اس پر اعتراض کا موقع مل گیا۔ اسی وجہ سے کچھ راسخ العقیدہ مسلمانوں کے دلوں میں بھی کچھ تذبذب پس و پیش اور گومگو کی حالت پیدا ہونے لگی تو اللہ تعالیٰ نے آپ کے ذریعہ ان کے اطمینان کے لیے مندرجہ ذیل آیات نازل فرمائیں:

 **(وَلَا تَكُوۡنُوۡا كَالَّذِيْنَ خَرَجُوۡا مِنْ دِيَارِهِمْ بَطَرًا ورِئَاءَ النَّاسِ وَيَصَدُّوۡنَ عَنۡ سَبِيۡلِ اللهِ وَاللهُ بِمَا يَعْمَلُوۡنَ مُحِيۡطٌ ۔۔۔۔۔۔۔۔۔۔ الخ)** 

جب قریش پوری تیاری کے ساتھ مسلمانوں سے جنگ کے لیے منزل بہ منزل مدینے کی طرف روانہ ہوئے اور ادھر شیطان نے مسلمانوں کی مدد کے لیے جبرئیل علیہ السلام اور دوسرے فرشتوں کو اترتے دیکھا تو وہ جیسا کہ اللہ تعالیٰ نے ارشاد فرمایا ہے:

 **(كَمَثَلِ الشَّيْطَانِ اِذْ قَالَ لِلإِنۡسَانِ اكْفُرۡ فَلَمَّا كَفَرَ۔۔۔۔۔۔ الخ)** 

کہتا ہوا انہیں بہکانے کے بعد رفو چکر ہوگیا کیونکہ اس کا مقصد قریش کے جذبہ تکبر کو اُبھارنے کے سوا کچھ نہ تھا لیکن اللہ تعالی مسلمانوں کو پہلے ہی آنحضرتﷺ کے توسط سے یہ مژدہ سنا چکے تھے

 **(وَقُلْ جَاءَ الْحَقُّ وَزَهَقَ الْبَاطِلُ إِنَّ الْبَاطِلَ كَانَ زَهُوقًا)**

یونس ابن اسحٰق کے حوالے سے کہتے ہیں کہ قریش مکہ اپنے حلیف قبائل کے لوگوں کے ساتھ جب مدینے پر حملے کے لیے لشکر لے کر روانہ ہوئے تو ان کے پاس نو سو پچاس جنگ کرنے والے لشکری سپاہیوں کے علاوہ دوسو حرب و ضرب کے ماہر گھوڑ سوار اور سوایسے پختہ کار تیرانداز تھے جن کے متعلق ان دشمنان اسلام کو یقین کامل تھا کہ وہ پہلی بار ہی (خدانخواستہ) مسلمانوں کی پوری جمعیت کا صفایا کردیں گے۔ قریش کے اس لشکر کو قریش کے چند صاحب ثروت لوگ مقام بدر تک سفر کے دوران میں ہر روز یکے بعد دیگرے کھانا کھلا رہے تھے۔

اموی بیان کرتے ہیں کہ اس لشکر کے مکے سے روانگی کے پہلے ہی روز ابوجہل نے بطور نیک فالی دس اونٹ ذبح کیے تھے۔ اس کے بعد امیہ بن خلف نے عسفان پہنچ کر نو اونٹ ذبح کیے۔ پھر سہیل بن عمرو نے قدید میں دس اونٹ ذبح کیے اور جب یہ لوگ ساحل سمندر کے قریب پہنچے اور وہاں پڑاؤ ڈالا جو ایک روز کے لیے تھا تو شیبہ بن ربیعہ نے نو اونٹ ذبح کیے۔ پھر جب یہ لوگ وہاں سے رات کے وقت روانہ ہوکر صبح کو جحفہ پہنچے تو عتبہ بن ربیعہ نے دس اونٹ ذبح کیے اور جب قریش کا یہ لشکر اگلے روز صبح کے
وقت ابوا پہنچا تو اس کے لیے حجاج کے دو بیٹوں نبیہ اور منبہ نے مل کر دس اونٹ کاٹے اور ساتھ ہی عباس بن عبدالمطلب رضی اللہ عنہ نے بھی دس اونٹ ذبح کیے۔ اس کے بعد بدر کے قریب اس مقام پر پہنچ کر جہاں پانی دستیاب تھا ابوالبختری نے دس اونٹ ذبح کیے۔

اموی کہتے ہیں کہ ان سے ان کے والد اور ابوبکر ہذلی نے بیان کیا کہ قریش کے اس لاؤلشکر کے مقابلے میں رسول اللہﷺ کے ساتھ صرف دو اسپ سوار اور ستر پیادہ سپاہی تھے۔

ابن اسحٰق فرماتے ہیں کہ جب رسول اللہﷺ قریش کے اس لشکر کے مقابلے اور دفاعی جنگ کے لیے مدینے سے اپنے
اصحاب کے ساتھ بدر کی طرف روانہ ہوئے تو ماہ رمضان کی چند راتیں گزر چکی تھیں۔ آپﷺ نے مدینے میں باقی ماندہ مسلمانوں کو نماز پڑھانے کے لیے ابن اُم مکتوم کو مقرر فرمایا تھا اور ابولبابہ کو مدینے کی حفاظت کے لیے راستے سے واپس کردیا تھا۔ آپﷺ نے جو علم مصعب ابن عمیر رضی اللہ عنہ کو دیا تھا اس کا رنگ سفید تھا اور دوسرے دو علم جو آپﷺ کے آگے آگے تھے ان کا رنگ سیاہ تھا۔ ان میں سے ایک علم آپﷺ نے حضرت علی بن ابوطالب رضی اللہ عنہ کو دیا تھا اور دوسرا انصار میں سے کسی شخص کے سپرد فرمایا تھا۔ ابن ہشام کہتے ہیں کہ انصار میں سے جس شخص کے پاس یہ دوسرا علم تھا وہ سعد بن معاذ رضی اللہ عنہ تھے لیکن اموی اس شخص کا نام حباب بن منذر بتاتے ہیں۔

ابن اسحٰق کہتے ہیں کہ آنحضرتﷺ نے قلب لشکر میں بنی مازن بن نجار کے بھائی قیس بن ابی صعصعہ کو رکھا تھا۔ اموی بیان کرتے ہیں کہ مسلمانوں کے قلب لشکر میں اسپ سوار صرف دو یعنی مصعب بن عمیر اور زبیر بن عوام رضی اللہ عنہ تھے کہتے ہیں کہ سعد بن خیثمہ اور مقداد بن اسود کے پاس بھی ایک ایک گھوڑا تھا لیکن امام احمدؒ نے حارثہ بن مضرب کے حوالے سے ابی اسحٰق کی زبانی جو
روایت پیش کی ہے اس سے پتہ چلتا ہے کہ مسلمانوں کے اس دستے میں مقداد کے سوا کسی کے پاس گھوڑ انہیں تھا۔

بیہقی نے ابن وہب کے ذریعہ ابی صخر، ابی معاویہ بلخی، سعید بن جبیر اور ابن عباس رضی اللہ عنہما کے حوالے سے حضرت علی رضی اللہ عنہ کا یہ بیان نقل کیا ہے کہ غزوہ بدر کے روز مسلمانوں میں سے زبیر اور مقداد رضی اللہ عنہما کے سوا کسی کے پاس گھوڑا نہیں تھا نیز یہ کہ نبی کریمﷺ نے میمنہ پر زبیر بن عوام رضی اللہ عنہ کو مقرر فرمایا تھا اور میسرہ مقداد بن اسود رضی اللہ عنہ کے سپرد فرمایا تھا۔ ان دونوں حضرات کے تقرر کے بارے میں بیان کردہ روایت اموی کی ہے جو انہوں نے اپنے والد اور اسماعیل بن ابی خالد کی زبانی تمیمی کے حوالے سے بیان کی ہے۔

ابن اسحٰق بیان کرتے ہیں کہ جنگ بدر کے موقع پر مسلمانوں کی جمعیت میں قریش مکہ کے مذکورہ بالا بڑے لشکر کے مقابلے میں دفاعی جنگ کے لیے دو گھوڑوں کے علاوہ ستر اونٹ تھے جن میں سے ایک پر رسول اللہﷺ میں سوار تھے اور علی و ابولبابہ، حضرت حمزہ، زید بن حارثہ، ابوکبشہ اور انسہ رضی اللہ عنہم آپﷺ کے اونٹ کے ساتھ پیدل چل رہے تھے لیکن امام احمدؒ فرماتے ہیں کہ ان سے عفان
نے حماد بن سلمہ کے حوالے سے اور عاصم بن بہدلہ نے زر بن حبیش اور عبداللہ بن مسعود رضی اللہ عنہ کے حوالے سے بیان کیا کہ اس روز مسلمانوں کی پوری جمعیت میں صرف تین افراد اونٹوں پر سوار تھے اور آنحضرتﷺ کی سواری کے عقب میں چل رہے تھے۔

اسی روایت میں بیان کیا گیا ہے کہ ایک موقع پر علی اور ابولبابہ نے آپﷺ سے عرض کیا کہ انہیں آگے جانے کی اجازت دی جائے تو آپﷺ نے ارشاد فرمایا:

"تم دونوں نہ تو جوش اور جذبہ جہاد میں مجھ سے قوی تر ہو نہ میں (اللہ تعالیٰ کی طرف سے) حصول اجر کے لیے تم سے کم شائق ہوں"۔

یہ روایت نسائی نے بھی فلاس، ابن مہدی اور حماد بن سلمہ کے حوالے سے پیش کی ہے۔ تاہم میرے خیال میں ابولبابہ رضی اللہ عنہ کے بارے میں آنحضرتﷺ کی سواری کے عقب میں چلنے کی روایت کو اس روز سے قبل اس واقعے سے مربوط رکھنا چاہیے تھا جب آپﷺ نے ابولبابہ رضی اللہ عنہ کو لشکر قریش کے بارے میں خبر لینے کے لیے روح روانہ فرمایا تھا کیونکہ جس روز کے متعلق یہ روایت پیش کی گئی ہے اس روز جیسا کہ دوسری مستند روایات سے ثابت ہے آپﷺ کی سواری کے عقب میں حضرت علی اور ابولبابہ رضی اللہ عنہما کی جگہ مرشد چل رہے تھے۔ واللہ اعلم (مؤلف)

امام احمدؒ ایک دوسری روایت میں بیان فرماتے ہیں کہ ان سے جعفر اور سعید نے قتادہ، زرارہ بن ابی اوفی، سعد بن ہشام
اور حضرت عائشہ رضی اللہ عنہا کے حوالے اور آخرالذکر کی زبانی بیان کیا کہ روز بروز آنحضرتﷺ نے اجراس
کو حکم دیا تھا کہ وہ آپﷺ کے اونٹ کی مہار چھوڑکر اس سے دور ہوجائیں۔ یہ روایت صحیحین (صحیح مسلم و صحیح بخاری) کی سند سے پیش کی گئی ہے۔ اسی روایت
کو نسائی نے ابی اشعث خالد ابن حارث، سعید بن ابی عروبہ اور قتادہ کے حوالے سے پیش کیا ہے اور اسی کو ہمارے شیخ حافظ المرزی نے پہلے دوسری مسند روایات کے حوالوں سے اور آخر میں سعید بن بشر اور قتادہ کے حوالے سے بیان کیا ہے۔ یہی روایت ہشام نے قتادہ، زرارہ اور ابی ہریرہ رضی اللہ عنہم کے حوالے سے پیش کی ہے۔ واللہ اعلم

بخاریؒ فرماتے ہیں کہ ان سے یحییٰ بن بکیر اور لیث نے عقیل اور ابن شہاب عبدالرحمٰن بن کعب بن مالک کے حوالے سے عبداللہ بن کعب کی زبانی بیان کیا کہ آخرالذکر نے بتایا کہ وہ ان غزوات میں جن میں رسول اللہﷺ نے نفس نفیس شرکت فرما
کر عملاً جہاد میں حصہ لیا غزوہ تبوک کے سوا بھی آپ سے الگ نہیں ہوئے تھے۔ اس غزوے میں بھی غزوہ بدر کی طرف آپ سے الگ ہوکر جہاد کرنے کی واحد وجہ آپ کی محافظت ہی تھی اس لیے انہیں امید ہے کہ وہ اللہ تعالی کے نزدیک اس سلسلے میں معتوب نہ ہوں گے۔

جن غزوات کے لیے قریش مکہ کے قافلوں پر نظر رکھنے کے پیش نظر آنحضرتﷺ مدینے سے روانہ ہوئے تھے اور جن میں خود کعب بن مالک شریک تھے ان کی روایات انہوں نے انفرادی طور پر بطور خاص فرداً فرداً بیان کی ہیں۔

ابن اسحٰق بیان فرماتے ہیں کہ مدینے کی طرف قریش مکہ کی ایک بڑے لشکر کی ہمراہی میں روانگی کی خبر سن کر جب رسول اللہﷺ ان کے مقابلے کے لیے مدینے سے روانہ ہوئے تو پہلے آپﷺ نے عقیق کا راستہ اختیار فرمایا وہاں سے ذی حلیفہ وہاں سے اولات الجیش کی طرف، وہاں سے قربان کی جانب تشریف لے گئے، پھر وہاں سے مختلف قبائل کی بستیوں سے گزرتے ہوئے پہلے عمیس الحمام، وہاں سے مخیرات الیمامہ، پھر وہاں سے سیالہ اور پھر روحا سے آگے شنوکہ کی حدود میں پہنچے جو ظبیہ کا درمیانی علاقہ ہے اور مدینے سے مکے جانے کا مختصر معقول اور محفوظ راستہ بھی ہے۔ وہاں آپ کو دو عرب راہ گیر ملے جن سے آپﷺ نے قریش کے اقدامات کے بارے میں دریافت فرمایا لیکن وہ اس کے متعلق کچھ نہ بتاسکے۔ البتہ آپﷺ کے صحابہ رضی اللہ عنہ نے ان دونوں راہ گیروں سے کہا کہ وہ رسول اللہ(ﷺ) کو سلام کریں ۔ یہ سن کر وہ بولے:

"کیا رسول اللہ (ﷺ) بھی آپ لوگوں کے ساتھ ہیں؟"۔

ان دونوں راہ گیروں نے یہ سوال کچھ اس انداز سے کیا تھا کہ حضرت علی رضی اللہ عنہ انہیں قریش مکہ کے مخبر سمجھتے ہوئے یہ کہہ کر کہ:

"اس کا جواب تمہیں میں دیتا ہوں"۔

ان کی طرف جھپٹے لیکن آپﷺ نے انہیں ان راہ گیروں پر سختی سے روکا اور اسی طرح آپﷺ نے سلمہ بن سلامہ کو بھی جو انہیں گرفتار کرنے ان کی طرف بڑھے تھے منع فرمایا۔ یہ دیکھ کر وہ آپ کو پہچان گئے اور انہوں نے مودب ہوکر آپ کو سلام کیا۔

روحا اور علاقہ ظبیہ سے آگے بڑھ کر رسول اللہﷺ نے مسجیع میں پڑاؤ ڈالا۔ یہ جگہ بیئرالروحا بھی کہلاتی ہے۔ وہاں مکے کی طرف دو راستے جاتے ہیں لیکن آپﷺ نے دائیں طرف کا راستہ چھوڑ کر بائیں جانب کا راستہ اختیار فرمایا اور اسی راستے سے نازیہ تشریف لے گئے۔ تاکہ وہاں سے بدر کی طرف بڑھ سکیں۔ اس راستے میں آپ کو ایک وادی ملی جسے وحقان کہا جاتا تھا۔ یہ وادی نازیہ اور مفیق کے درمیان میں ہے۔ اس وادی سے گزر کر آپ مضیق پہنچے اور پھر صفراء کے نزدیک پہنچ کر آپ نے بنی ساعدہ کے حلیف قبیلے بسبس بن عمرو جہنی اور بنی نجار کے حلیف قبیلے عدی ابن ابی الزغباء کی بستیوں کی طرف کچھ لوگ روانہ فرمائے تاکہ ان
سے ابی سفیان اور صخر بن حرب وغیرہ کی نقل و حرکت کے بارے میں معلومات حاصل کرسکیں۔

اس روایت کے بارے میں ابن اسحق فرماتے ہیں کہ رسول اللہﷺ نے اس کام کے لیے جو لوگ ان قبائل کی طرف بھیجے
تھے انہیں قریش مکہ کے قافلے کے بارے میں معلومات حاصل کرنے کے لیے مدینے سے بھیجا تھا اور وہ لوگ اس کے بارے میں خبر لےکر مدینے واپس لوٹ آئے تھے۔

یہ آخری روایت بیان کرتے ہوئے ابن اسحق اور موسیٰ بن عقبہ بھی پہلی روایت کا حوالہ دیتے ہوئے اس موقع پر دوسری بار کے الفاظ بڑھا دیتے تو یہ آخری روایت اور صاف ہوجاتی۔ (مؤلف)

بہرکیف ابن اسحٰق اپنی اس روایت کے بارے میں آگے چل کر فرماتے ہیں کہ جب آنحضرتﷺ معنیق سے صفراء کی
طرف بڑھے تو آپ نے اس بستی کے بارے میں جو دو پہاڑوں کے درمیان آباد تھی ان پہاڑوں کے نام دریافت فرمائے تو آپ
کے ساتھ کے کچھ لوگوں نے ان میں سے ایک کا نام مسلح اور دوسرے کا صحری بتایا لیکن آپ کو یہ نام پسند نہیں آئے۔ اس کے بعد آپ نے اس بستی کے لوگوں سے ان پہاڑوں کے نام کے علاوہ ان دو بستیوں کے نام دریافت فرمائے۔ انہوں نے ان پہاڑوں کے نام "بنوالنار" اور بنو حراق بتائے۔ چنانچہ یہ نام بھی ان کے معنوں کے لحاظ سے آپ کو برے معلوم ہوئے اس لیے آپ نے ان بستیوں کو چھوڑ دیا اور آگے صفراء کو بھی بائیں طرف چھوڑ کر دائیں طرف کا راستہ اختیار فرمایا اور اس وادی میں پہنچے جسے ذفران کہا جاتا تھا۔ وہاں پہنچ کر آپ کو خبر ملی کہ قریش نے ایک بڑے لشکر کے ساتھ مدینے پر حملہ آور ہونے کے لیے مکے سے روانہ ہوکر
وہاں سے یعنی ذفران سے کچھ دور آخری پڑاؤ ڈالا ہے۔ یہ خبر سن کر آنحضرتﷺ نے اپنے صحابہ رضی اللہ عنہم سے مشورہ فرمایا تو ان میں سے اکثر لوگوں نے یہ رائے دی کہ آپ کو ذفران سے آگے بڑھ کر ان کا راستہ روکنا چاہیے۔ حضرت ابوبکر صدیق رضی اللہ عنہ اور حضرت عمر بن خطاب رضی اللہ عنہ نے بھی اس مشورے کی پرزور تائید کی اور اس مشورے کو بہترین مشورہ قرار دیا لیکن ان کے بعد مقداد بن عمرو اٹھ کر بولے:

"یا رسول اللہ(ﷺ) اگر آپ کے لیے اللہ تعالیٰ نے اس امر کو ضروری سمجھا ہے تو آپ اس پر عمل کیجیے ہم لوگ آپ
کے ساتھ ہیں اور حضرت موسیٰ علیہ السلام کے ساتھیوں کی طرح آپﷺ پر اپنا جان و مال قربان کرنے کے لیے تیار ہیں اگر آپ دشمن سے جنگ کریں گے تو اس میں بھی ہم آپ کا ساتھ دیں گے"۔

مقداد بن عمرو کی زبان سے یہ سن کر آپﷺ نے ان کے حق میں دعائےخیر فرمائی۔ اس کے بعد آپﷺ نے ارشاد فرمایا:
"علی (رضی اللہ عنہ) سے بھی مشورہ کرلو"۔

پھر جب آپﷺ نے مہاجرین مکہ کے بعد انصار مدینہ سے جن کی قلیل تعداد اس وقت آپﷺ کے ہمراہ تھی اس بارے میں
مشورہ طلب فرمایا تو وہ سب یک زبان ہوکر بولے:

"یا رسول اللہ (ﷺ) جب تک آپ ہمارے ہاں تشریف نہیں لائے تھے اس وقت تک تو ہم آپﷺ سے بری الذمہ تھے لیکن اب آپ کی اور مہاجر صحابہ کی حفاظت کی ذمہ داری ہم قبول کرچکے ہیں۔ اس کے علاوہ آپﷺ کی بیعت اور اللہ تعالیٰ
کے ساتھ آپ کی اطاعت کا وعدہ کرلینے کے بعد ہم اس ذمہ داری سے کسی طرح سبکدوش ہونا نہیں چاہتے۔ لہذا اگر
آپ کا ارادہ آگے بڑھ کر دشمن سے مقابلہ کرنا ہے تو بسم اللہ آگے تشریف لے چلئے، ہم آپﷺ کے اور آپﷺ کے دوسرے
صحابہ رضی اللہ عنہم کے دوش بدوش دشمن سے جنگ کرنے کے لیے حاضر ہیں، ہم آپ کی اطاعت کے مقابلے میں اپنی جان، اپنے مال بلکہ اپنے اہل وعیال کی بھی پرواہ نہیں کریں گئے"۔

انصار کی زبان سے یہ سن کر آنحضرتﷺ حد درجہ مسرت کا اظہار فرمایا کیونکہ اس سے قبل حضرت موسیٰ علیہ السلام اور ان کے ساتھیوں کی جو مثال مقدادؓ بن عمرو نے پیش کی تھی اس میں جدال و قتال کی صورت میں حضرت موسیٰ کے ساتھیوں کی طرف سے ان کی اس قدر پر زور تائید اور اس حد تک اطاعت کا ذکر نہ تھا۔ اس کے بعد آپﷺ نے اپنے ساتھیوں کو آگے بڑھنے کا حکم دے کر فرمایا:

"دشمن سے مقابلے کے لیے آگے بڑھو، میں اللہ تعالیٰ کے نزدیک اس میں انصار و مہاجرین دونوں کا فائدہ دیکھ رہا ہوں
کیونکہ انہوں نے یعنی قریش نے ہمیں تو گھر سے بےگھر کیا ہی تھا اب وہ انصار کی تباہی پر بھی آمادہ ہیں"۔(حدیث کا مفہومی وتشریحی ترجمہ)

آپ کی زبان مبارک سے سعد رضی اللہ عنہ نے یہ سن کر عرض کیا:

"یا رسول اللہ (ﷺ) آپ کا ہمارے لیے کیا ارادہ (اور حکم) ہے؟"۔

آپﷺ نے فرمایا: "بہت اہم اور جلیل"۔

اس پر سعد رضی اللہ عنہ نے عرض کیا:

"ہم جب اللہ تعالیٰ کی توفیق سے آپ کی بعثت کی تصدیق اور آپ کی اطاعت کا عہد کرچکے ہیں تو اگر آپ ہمیں سمندر
میں چھلانگ لگانے کا حکم بھی دیں گے تو ہم بلا تردد پس و پیش اور تامل کے بغیر اس میں کود پڑیں گے۔ آپ کا جو بھی ارادہ ہو آپﷺ اس میں ہمیں ہر طرح اپنا مطیع وفرمانبردار پائیں گئے"۔

سعد رضی اللہ عنہ سے یہ سن کر آپﷺ نے مزید اظہارِمسرت فرمایا اور انہیں بھی کامیابی کی اللہ تعالیٰ کی طرف سے بشارت دی۔

بخاری نے کثیر شواہد و اسناد کے ساتھ یہ روایت پیش کرتے ہوئے بیان کیا ہے کہ طارق بن شہاب سے ابن مسعود رضی اللہ عنہ نے بیان کیا تھا کہ انہوں نے مقداد بن اسود کی شہادت اپنی آنکھوں سے دیکھی تھی اور یہ بھی دیکھا تھا کہ وہ غزوہ بدر میں قریش مکہ کو نام بنام پکار کر دعوت مبارزت دے رہے ہیں۔ طارق ابن شہاب کہتے ہیں کہ ان سے ابن مسعود رضی اللہ عنہ نے یہ بھی بیان کیا تھا کہ:

"کاش اس شجاعت اور شہادت سے اللہ تعالیٰ کی طرف سے فیضیاب وسرفراز ہونے والا میں ہوتا"۔

ابن مسعود رضی اللہ عنہ نے طارق ابن شہاب کے بقول یہ بھی بتایا کہ مقداد بن اسود رضی اللہ عنہ ہی نے غزوہ بدر سے قبل رسول اللہﷺ سے یہ عرض کیا تھا کہ:

"ہم لوگ حضرت موسیٰ علیہ السلام کی قوم نہیں ہیں جس نے ان سے یہ کہا تھا کہ جائیے آپ اور آپ کا رب دشمنوں سے جاکر لڑیں ہم ان سے نہیں لڑیں گے"۔

اس کے بعد مقدار رضی اللہ عنہ نے آپﷺ سے یہ بھی عرض کیا تھا کہ:

"ہم آپﷺ کے دائیں بائیں اور آئے پیچھے رہ کر دشمنوں سے لڑیں گے"۔

اور ان کی زبان سے یہ سن کر آنحضرتﷺ کا چہرہ مبارک مسرت سے چمکنے لگا تھا۔ اس روایت کو بخاری ومسلم اور نسائی نے خصوصیت سے بیان کیا ہے۔ نسائی نے مقداد رضی اللہ عنہ کا غزوہ بدر میں گھوڑے پر سوار ہونے کا بھی اپنی روایت میں ذکر کیا ہے۔ یہ تمام روایات صحیح بخاری میں بڑی ثقہ اسناد کے حوالے سے پیش کی گئی ہیں۔

جب آنحضرتﷺ نے صحابہ رضی اللہ عنہم کو ذفران سے آگے بڑھنے کا حکم دیا اور وہ وہاں سے بدر کے مقام پر پہنچے تو انہیں وہاں قریش کے کچھ لوگ ملے۔ ان لوگوں میں بنی حجاج کا ایک حبشی غلام بھی تھا جسے مدینے کے کچھ انصاری مسلمانوں نے جو قریش کے معزز لوگوں سے واقف نہ تھے پکڑ کر پوچھا:

"تم میں سے ابوسفیان کون ہے؟"۔

اس نے کہا:

"مجھے ابوسفیان کے بارے میں تو کچھ علم نہیں لیکن اس وقت میرے ساتھ یہ ابوجہل، عتبہ، شیبہ اور امیہ ہیں"۔

یہ سن کر وہ لوگ اسے مارنے پیٹنے لگے تو وہ بولا:
"ٹھہریئے میں بتاتا ہوں"۔

جب انہوں نے اسے چھوڑا تو وہ ایک شخص کی طرف اشارہ کرکے بولا: "یہ ہیں ابوسفیان"" لیکن وہ شخص ابوسفیان نہ نکلا تو وہ اسے پھر مارنے پیٹنے لگے۔ اس نے ان کی مار پیٹ سے بچنے کے لیے کہا:

"ٹھہریئے اب میں ٹھیک ٹھیک بتاتا ہوں، مجھے ابوسفیان کا تو کچھ پتہ نہیں لیکن یہ دوسرے لوگ وہی ہیں جن کا میں نے
ابھی نام لیا تھا"۔

یہ سن کر وہ لوگ غصے میں آکر اسے پھر مارنے پیٹنے لگے۔ رسول اللہﷺ اس وقت نماز پڑھ رہے تھے۔ جب آپﷺ نمازسے فارغ ہوئے تو آپﷺ نے فرمایا:

"جب اس نے جھوٹ بولا تھا تو تم لوگوں نے اسے چھوڑ دیا تھا لیکن اب یہ شخص سچ بول رہا ہے تو تم اسے پھر مارنے پیٹنے لگے ہو۔ یہ ایسا ہی ہے جیسے کوئی زمین پر جگہ جگہ اپنا ہا تھ ضائع کرتا پھرے"۔

اس ارشاد سے آپ کا مطلب یہ تھا کہ کسی معتبر شخص سے پوچھے بغیر کسی کا کسی فعل پر آمادہ ہوجانا اپنا ہاتھ یعنی موقع اور وقت ضائع کرنے کے سوا کچھ نہیں ہے۔ چنانچہ وہ لوگ اس کے بعد کبھی رسول اللہﷺ سے الگ ہوئے نہ آپﷺ سے پوچھے بغیر انہوں نے کبھی کوئی کام کیا۔

اس قسم کی ایک روایت مسلم نے ابی بکر اور عفان کے حوالے سے بیان کی ہے لیکن اس روایت میں جو واقعہ بیان کیا گیا ہے وہ غزوہ بدر سے پہلے کا ہے جب رسول اللہﷺ نے خود ایک مہم میں شرکت فرماکر قریش کے ایک قافلے کو روکا تھا تاکہ وہ مدینے کی طرف نہ بڑھ سکے۔ قریش کے اس قافلے میں بھی وہی لوگ تھے جن کا اس روایت میں ذکر آیا ہے۔ واللہ اعلم (مؤلف)

ابن اسحٰق بیان فرماتے ہیں کہ رسول اللہﷺ ذفران سے آگے بڑھ کر ثنا پہنچے جسے اصافر بھی کہا جاتا تھا۔ اس کے بعد آپﷺ نے اس شہر کا رخ کیا جسے الدیہ[^1] کہا جاتا تھا۔ وہاں سے آپﷺ نے حنان کو جو کسی بلند پہاڑ کی طرح سطح مرتفع ہے داہنی طرف چھوڑا اور اس کی بائیں جانب سے آگے کی مسافت طے فرماکر بدر کے قریب جاپہنچے اور وہیں پڑاؤ ڈالا۔ وہاں سے آپﷺ سواری پر ایک صحابی کو ساتھ لےکر آگے تشریف لے گئے۔ ابن ہشام نے آپﷺ کے ان صحابی کا نام ابوبکر(رضی اللہ عنہ) بتایا گیا ہے وہاں راستے میں آپﷺ پہلے ایک عربی شیخ کے پاس رُکے اور اس سے دریافت فرمایا کہ آیا وہ قریش مکہ محمد اور ان کے اصحاب کے بارے میں کوئی اطلاع رکھتا ہے۔ شیخ نے جواب دیا:

"اگر آپ مجھے یہ بتادیں کہ آپ دونوں کون ہیں تو میں ان کے بارے مجھے جو اطلاع ملی ہے آپ کو بتا دوں گا"۔

آپﷺ نے فرمایا:

اگر تم ہمیں وہ بتا دو جو ہم نے تم سے پوچھا ہے تو ہم اپنا ذاتی تعارف تم سے کرا دیں گے"۔

شیخ نے کہا:

"اچھی بات ہے"۔

کہہ کر آپﷺ سے کہا:

"جو اطلاع ان لوگوں کے بارے میں مجھے ملی ہے اور اطلاع دینے والے نے صحیح اطلاع دی ہے تو وہ یہ ہے کہ قریش مکہ سے روانہ ہوکر اب فلاں مقام پر ٹھہرے ہوئے ہیں اور محمد اپنے اصحاب کے ساتھ مدینے سے روانہ ہوکر اب فلاں مقام تک آگئے ہیں"۔

اس کے بعد شیخ نے آپﷺ سے پوچھا:

"اب تم بتاؤ کہ تم دونوں کون ہو؟"۔

آپﷺ نے جواب دیا:

"ہم لوگ "پانی پار" کے رہنے والے ہیں"۔

یہ فرماکر آپ آگے بڑھ گئے اور شیخ بڑ بڑا تارہ گیا معلوم نہیں کہ "پانی پار" سے آپ کی مراد عراق کے کسی دریا پار مقام سے تھی یا کچھ اور ابن ہشام کہتے ہیں کہ وہ شیخ، شیخ سفیان ضمری کہلاتا تھا۔

ابن اسحٰق کہتے ہیں کہ اس شیخ سے گفتگو اور اس کے ٹھکانے سے اگلے حصے کو دیکھ کر آنحضرتﷺ اپنے اصحاب کے پاس واپس لوٹ آئے اور رات وہیں بسر فرمائی۔ جب صبح ہوئی تو آپﷺ نے جیسا کہ ان سے (یعنی ابن اسحٰق سے) یزید بن رومان نے عروہ بن زبیر رضی اللہ عنہ کے حوالے سے بیان کیا، علی بن ابی طالب، زبیر بن عوام اور سعد بن ابی وقاص رضی اللہ عنہم کو اپنے کچھ دوسرے

---

[^1] اصلین اور ابن ہشام میں یہی لکھا ہے لیکن معجم البلدان میں اس جگہ کا نام دبہ بتایا گیا ہے۔ (مؤلف)

---

صحابہ رضی اللہ عنہ کے ساتھ قریش مکہ کے بارے میں خبر لانے کے لیے آگے بھیجا جہاں وہی واقعہ پیش آیا جس کا سطور بالا میں ذکر کیا جاچکا ہے یعنی وہاں سے ایک آدمی کو پکڑ کر واپس آئے اور اسے مار پیٹ کر اس سے ابی سفیان کے بارے میں معلوم کرنے کی کوشش کرنے گا۔

اس روایت کے بعد جس میں ابن اسحٰق نے مذکورہ بالا واقعہ بیان کیا ہے زیرِنظر روایت میں وہ مزید کہتے ہیں کہ وہ دو آدمی تھے جن کے بارے میں نبی کریمﷺ نے خدا کی قسم کھا کر فرمایا کہ وہ دونوں قریش کے آدمی ہیں، پھر آپﷺ نے انہیں دوسرے لوگوں کے شکنجے سے نجات دلاکر ان سے فرمایا:

"اب تم مجھے قریش مکہ کے بارے میں (صحیح صحیح) بات بتاؤ"۔

انہوں آپ کو بتایا کہ:

"قریش نے اس بلند ٹیلے کے پیچھے جو آپ کو سامنے نظر آرہا ہے پڑاؤ ڈالا ہوا ہے"۔

آپﷺ نے ان سے پوچھا: "ان کی تعداد کتنی ہے؟ وہ بولے:

"بہت زیادہ'' آپﷺ نے فرمایا "ان کی صحیح تعداد کیا ہے؟ وہ بولے:

"یہ تو ہمیں معلوم نہیں"۔ اس کے بعد آپﷺ نے ان سے دریافت فرمایا: "انہوں نے مکے سے یہاں تک کتنے اونٹ ذبح کیے
ہیں"؟۔ انہوں نے جواب دیا: "ہر روز کبھی نو اور بھی دس'' ان کے اس جواب سے آپﷺ نے عسکر قریش کی تعداد کا اندازہ فرماکر ارشاد فرمایا: "ان کی تعداد نوسو سے ایک ہزار تک ہوسکتی ہے"۔ اس کے بعد آپﷺ نے ان دونوں سے پوچھا: "قریش کے اس لشکر میں ان کے اشراف میں سے کون کون لوگ شامل ہیں؟'' آپﷺ کے اس سوال کے جواب میں وہ بولے:

ان لوگوں میں عتبہ بن ربیعہ، شیبہ بن ربیعہ، ابوالبختری بن ہشام، حکیم بن حزام، نوفل بن خویلد، حارث بن عامر بن
نوفل، طعیمہ بن عدی بن نوفل، نضر بن حارث، زمعہ بن اسود، ابوجہل بن ہشام، امیہ بن خلف، حجاج کے دو بیٹے نسیہ و منبہ، سہل بن عمرو اور عمرو بن عبدود شامل ہیں۔

ان دو آدمیوں سے یہ سن کر نبی کر یمﷺ نے ان کی طرف سے روئے مبارک موڑتے ہوئے پھر اپنے صحابہ رضی اللہ عنہم کی طرف متوجہ ہوکر فرمایا:

"یہی لوگ درحقیقت مکے کے جگر کے ٹکڑے ہیں جو تمہارے مقابلے کے لیے آئے ہیں"۔

ابن اسحٰق بیان کرتے ہیں کہ جب بسبس بن عمرو اور عدی بن ابی ضغباء سے آگے بڑھ کر بدر کے مقام کے قریب پہنچے تو انہوں نے وہاں سے آگے بڑھ کر ایک بلند ٹیلے کے نیچے قیام کیا اور اپنی اپنی مشکیں لےکر پینے کے لیے پانی لینے گئے تو انہوں نے وہاں قریب کی بستی کی دو عورتوں کو دیکھا جو آپس میں یہ باتیں کررہی تھیں کہ اگر کل اور پرسوں کوئی قافلہ وہاں آکر ٹھہرا تو ان میں سے پہلے قافلے کو کون پانی مہیا کرے گی۔ ان کی باتیں سن کر وہ دونوں بھی ان کے قریب بیٹھ گئے اور ان سے کہا کہ وہ باری باری سے ایسے قافلے کے لیے پانی فراہم کریں جواب وہاں آنے والا ہے پھر انہوں نے اپنے بارے میں بتایا کہ ان کا قافلہ وہاں سے قریب ہی ٹھہرا ہوا ہے جو عنقریب وہاں پہنچے گا اور ان سے کہا کہ وہ قافلے کے سردار سے اپنی اجرت طے کرلیں۔ جب وہ اس پر راضی ہوگئیں تو وہ انہیں ساتھ لےکر نبی کریمﷺ کے پاس واپس گئے اور آپ کو سارا ماجرا سنایا۔

ان لوگوں کے وہاں سے جانے کے بعد ابوسفیان وہاں آیا۔ اس نے پہلے مجدی بن عمرو جہنی کو پانی کا پتہ لگانے کے لیے
وہاں بھیجا تھا جو اس وقت وہاں تھا۔ اس نے مجدی سے پوچھا کہ آیا اس نے وہاں کے قرب و جوار میں کسی جماعت کی آمد و رفت کو محسوس کیا تھا تو وہ بولا کہ جماعت یا کوئی قافلہ تو نہیں البتہ اس نے سامنے کے ٹیلے کے قریب دو اونٹ سواروں کو ٹھہرتے دیکھا تھا جو اپنی اپنی مشکیں لےکر یہاں سے پانی لینے آئے تھے لیکن پھر وہاں سے فوراً ہی چلے گئے۔ مجدی سے یہ سن کر ابوسفیان کو تجسس پیدا ہوا
اور وہ مجدی کو ساتھ لےکر اس ٹیلے کے نیچے گیا اور وہاں اونٹوں کے پاؤں کے نشانات دیکھ کر بولا: یقیناً یہ مدینے کے اونٹوں کےپاؤں کے نشانات ہیں۔ اس کے بعد وہ عجلت سے اپنے ان ساتھیوں کے پاس پہنچا جنہیں وہ وہاں سے کچھ دور پیچھے چھوڑ آیا تھا اور پھر قریش کو جو مکے سے روانہ ہوچکے تھے اطلاع دینے کے لیے اسی عجلت سے ان کے پاس پہنچ گیا۔ ابوسفیان کے قریش کے پاس پہنچنے کے بعد ابوسفیان ہی کی ہدایت پر قریش نے بدر کا سیدھا راستہ چھوڑ کر بائیں طرف کا راستہ اختیار کیا اور جب وہ، جیسا کہ بعد
میں معلوم ہوا، جفہ پہنچے تو وہاں جہیم بن صلت بن مخرمہ بن مطلب ابن مناف نے خواب میں دیکھا کہ ایک شخص گھوڑے پر سوار ہوکر وہاں آیا اور اس نے قریش کے بہت سے لوگوں کو قتل کردیا۔ اس نے قریش سے اپنا خواب بیان کرتے ہوئے انہیں بتایا کہ قریش کے جن لوگوں کو اس نے اس شخص کے ہاتھوں قتل ہوتے دیکھا وہ عتبہ بن ربیعہ، شیبہ بن ربیعہ، ابوالحکم بن ہشام، امیہ بن خلف اور قریش کے فلاں فلاں دوسرے لوگ تھے اس نے قریش کے ان سب اشراف کے نام بتائے جو بعد میں جنگ بدر میں مسلم مجاہدین کے ہاتھوں قتل ہوئے۔

ابن اسحٰق کہتے ہیں کہ جب مجدی بن عمر جہنی اور ابوسفیان کے ذریعہ ابوجہل کو بدر کے قریب آنحضرتﷺ کی آمد کی خبر ملی تو وہ مردود ازلی بولا:

"اچھا ہوا وہ بنی عبدالمطلب کا (نعوذ باللہ) خودساختہ آخری نبی مدینے سے خود چل کر یہاں آگیا اگر کل اس سے ہمارا
مقابلہ ہوا تو تم دیکھنا کہ میں نہ صرف اس کے ساتھیوں کے کشتوں کے پشتے لگادوں گا بلکہ خود اس کے علاوہ بنی
عبدالمطلب کے ہر فرد کو چن چن کر قتل کروں گا"۔

ابن اسحٰق کہتے ہیں کہ ابوسفیان نے رسول اللہﷺ اور آپﷺ کے مہاجرین و انصار ہمراہیوں کی بدر کے قریب آمد کی خبر
سنتے ہی اپنے پیچھے آنے والے ساتھیوں اور ان کے عقب میں آنے والے قریش کو خبردار کرنے کی ساتھ ساتھ ان سے کہلوا دیا تھا کہ وہ اپنا لاؤلشکر اور مال و متاع لےکر مکے واپس چلے جائیں لیکن اس کے جواب میں ابوجہل نے کہا تھا:
"خدا کی قسم میں ہرگز واپس نہیں جاؤں گا بلکہ کل جب ہم ان سب کو قتل کر چکیں گے تو اس کے بعد تو مقررہ دنوں میں
عرب کے دوسرے میلوں کی طرح وہاں بھی ایک میلہ لگائیں گئے، کھانے کے لیے لاتعداد اونٹ ذبح کریں گے، شراب
پئیں گے، رقص وسرور کی محفل جمائیں گے اور خوب داد عیش دیں گے اور ہمارا یہ میلہ تین دن تک چلے گا، اس لیے آگے بڑھو"۔

اخنس بن شریق بن عمرو بن وہب ثقفی کا بیان ہے کہ جب قریش مکے سے جہفہ پہنچے جہاں اخنس بن شریف کا حلیف قبیلہ بنی زہرہ آباد تھا تو ابوجہل نے اس قبیلے کے لوگوں سے کہا:

"اگر تم ہمارا ساتھ دینا چاہو تو دو ورنہ اپنا مال ومتاع سمیٹے یہیں بیٹھے رہو، ہم تمہارے سردار مخرمہ بن نوفل کو بھی یہ یہیں چھوڑے جارہے ہیں کیونکہ ہم بزرگوں کو اپنے ساتھ لے جانا نہیں چاہتے"۔

ابوجہل کی یہ نفرت انگیز باتیں سن کر قبیلہ بنی زہرہ کے سب لوگ واپس اپنے اپنے ٹھکانوں کو چلے گئے۔ زہری کہتے ہیں کہ ان میں سے کوئی فرد واحد بھی قریش کی طرف سے جنگ بدر میں شریک نہیں دیکھا گیا۔ زہری مزید کہتے ہیں کہ ابوجہل نے قریش کے قبیلہ بنی ہاشم کے لوگوں سے بھی جن میں طالب بن ابی طالب بھی شامل تھے مگر دل سے قریش کے ساتھ نہیں تھے بلکہ نبی کریمﷺ سے جنگ کے مخالف تھے اور صرف رسماً یا محاورةً قریش کے ساتھ چلے آئے تھے ایسی ہی کڑوی کسیلی باتیں کرتے ہوئے ان
سے کہا:

"میں تم بنی ہاشم اور تمہارے محمد(ﷺ) کو خوب جانتا ہوں اگر تم واپس جانا چاہو تو جاسکتے ہو"۔

چنانچہ بنی ہاشم کے جملہ افراد جہفہ ہی سے مکے واپس چلے گئے۔

ابن اسحٰق بیان کرتے ہیں کہ قریش نے اپنے لشکر کے ساتھ جہفہ سے آگے چل کر عدوۃ القصیٰ میں جو وادی مقنقل کے پیچھے اور وادی یلیل کے بیچوں بیچ واقع ہے پڑاؤ ڈالا۔ وہاں سے مدینے کو سیدھا راستہ جاتا ہے۔

میرے خیال میں قریش جب اس وادی سے آگے دوسری طرف چلے گئے اور نبی کریمﷺ اپنے صحابہ رضی اللہ عنہم کے ساتھ وہاں پہنچے تو وہاں اللہ تعالیٰ کی رحمت سے بارش ہونے لگی جس سے وہ جگہ جل تھل ہوکر سرسبز و شاداب ہوگئی تو وہیں مندرجہ ذیل آیات مبارکہ آپﷺ پر نازل ہوئی، اور اسی ضمن میں مندرجہ ذیل دوسری آیات مبارکہ بھی وہیں نازل ہوئیں۔ (مؤلف)

 **(اِذۡ اَنۡتُمۡ بِالْعُدْوَةِ الدُّنْيَا وَهُمۡ بِالْعُدْوَةِ۔۔۔۔۔۔۔۔ الخ)** 

قریش اللہ تعالیٰ کی اس رحمت سے متمتع ہونے کے لیے اب وہاں واپس آسکتے تھے نہ وہاں سے پانی حاصل کرسکتے تھے۔ (مؤلف)

اسی وجہ سے اللہ تعالیٰ نے ارشاد فرمایا:

 **(وَيُنَزِّلُ عَلَيْكُم مِّنَ السَّمَاءِ مَاءً لِّيُطَهِّرَكُمۡ بِه۔۔۔۔۔۔۔۔۔۔۔ الخ)**

جیسا کہ اس آیہ شریفہ سے ثابت ہوا اللہ تعالٰی نے اس خشک وادی میں مسلمانوں کو نہ صرف باران رحمت سے سرفراز فرمایا تاکہ انہیں طہارت جسمانی حاصل ہو بلکہ ان کے باطن کو بھی پاکی بخشی، ان کے دلوں کو وسوسہ شیطانی اور دشمن کی کثرت تعداد کے خوف سے نجات دے کر انہیں سکون و اطمینان اور ہمت و شجاعت سے معمور فرمایا۔ (مؤلف)

اس کے بعد غزوہ بدر کے بارے میں نبی کریمﷺ سے ارشاد ہوا:

 **(اِذۡ يُوحٰى رَبُّكَ اِلَى الْمَلَائِكَةِ اَنِّيۡ مَعَكُمۡ۔۔۔۔۔۔۔۔۔الخ)** اس آیت کے آخر میں بھی ارشاد فرمایا:

 **(ذَالِكَ بِأَنَّهُمْ شَآقُّ اللهَ وَرَسُوۡلَهُ وَمَنْ يُّشَاقِقِ اللهَ وَرَسُوۡلَهُ۔۔۔۔۔۔۔۔الخ)**

ابن جریر کہتے ہیں کہ ان سے ہارون بن اسحٰق، مصعب بن مقدام، اسرائیل اور ابواسحٰق نے حارثہ اور حضرت علی بن ابی طالب رضی اللہ عنہ کے حوالے سے آخرالذکر کی زبانی بیان کیا کہ:

"جب آنحضرتﷺ اپنے صحابہ رضی اللہ عنہم کے ساتھ مدینے سے نکل کر قریش مکہ کے مقابلے کے لیے مختلف راستوں سے ہوتے ہوئے جہفہ میں آکر ٹھہرے تو اس خشک وادی میں اسی رات کو جس کی انگلی صبح غروۂ بدر واقع ہوا اللہ تعالیٰ کی رحمت سے اس قدر بارش ہوئی کہ جل تھل بھر گئے حتی کہ جس شجر کے نیچے ہم نے اپنا خیمہ نصب کیا تھا وہاں بھی پانی بھر آیا تھا۔
حضرت علی رضی اللہ عنہ مزید بیان فرماتے ہیں کہ:

"اس رات رسول اللهﷺ رات بھر نماز پڑھتے اور اللہ تعالیٰ سے گریہ وزاری فرماتے ہوئے دعا کرتے رہے کیونکہ آپﷺ کی نگاہوں کے سامنے یقیناً اگلی صبح کو غزوہ بدر کا نقشہ تھا"۔
حضرت علی رضی اللہ عنہ نے اس سلسلے میں یہ بھی فرمایا کہ:

"اس رات کو آنحضرتﷺ کے علاوہ دوسرے سب لوگ بدر کے قریبی علاقے تک طویل سفر کی تھکاوٹ کی وجہ سے سوگئے تھے۔ حضرت علی رضی اللہ عنہ نے یہ بھی فرمایا کہ: "غزوہ بدر میں ہمارے پاس مقداد رضی اللہ عنہ کے علاوہ سواری کے لیے گھوڑا نہ تھا"۔

ہم اس روایت پر آگے چل کر ان شاءاللہ مفصل گفتگو کریں گے۔ (مؤلف)

یہ روایت نسائی نے بھی بندارؒ، غندرؒ اور شعبہؒ کے حوالے سے بیان کی ہے جب کہ اس سلسلے میں مجاہد کہتے ہیں کہ اس رات کو بارش کی وجہ سے گرد و غبار بیٹھ گیا تھا اور صبح ہوتے ہوتے زمین نزہت و فرحت کا گہوارہ بن گئی تھی جس کی وجہ سے مسلم مجاہدین اور زیادہ ثابت قدم ہوگئے تھے۔ یہ رات ماہ رمضان کے پہلے عشرے کی شب جمعہ تھی جس میں نبی کریمﷺ ساری رات نماز پڑھتے اور سجدہ میں جاکر یاحی یاقیوم کا ورد فرماتے رہے۔ (مؤلف)

ابن اسحٰق بیان کرتے ہیں کہ انہوں نے بدر کے قریب رسول اللہﷺ اور آپﷺ کے صحابہ رضی اللہ عنہم کے پڑاؤ کے بارے میں قبیلہ بنی سلمہ کے کچھ لوگوں سے گفتگو کی تھی اور انہوں نے خباب بن منذر بن جموح رضی اللہ عنہ کی زبانی بتایا کہ حبابؓ نے آپﷺ سے عرض کی تھی:

"یا رسول اللہ (ﷺ) اگر کل قریش مکہ سے ہماری جنگ ہوئی تو اس کے لیے ہمارا یہاں قیام مناسب نہیں ہے اس لیے بہتر یہ ہے کہ ہم میدان بدر کے پار پڑاؤ ڈالیں جہاں سے پانی قریب ہے ہم اس پانی کی کافی مقدار کے لیے اپنے لشکر کے بیچوں بیچ ایک حوض بنالیں گے جس سے دشمن ایک قطرہ پانی نہ لے سکے گا۔ چنانچہ قریش سے مقابلے کے لیے ہماری
یہ جنگی چال بہترین رہے گی۔ اموی کہتے ہیں کہ حباب بن منذر رضی اللہ عنہ کی اس رائے کے جواب میں رسول اللہ (ﷺ) نے ارشاد فرمایا:

"تمہاری اس رائے میں شر پایا جاتا ہے"۔

اموی کے علاوہ جنہوں نے یہ روایت اپنے والد کے حوالے سے بیان کی ہے کلبی نے بھی ابی صالح اور ابن عباس رضی اللہ عنہما کے حوالے سے بتایا ہے کہ جب رسول اللہﷺ غزوہ بدر کے بارے میں اپنے صحابہ رضی اللہ عنہم سے مشورہ [^1] فرما رہے تھے اور اس کے لیے لوگوں کو ترتیب بھی دے رہے تھے تو اس وقت جبریل علیہ السلام آپ کی دائیں جانب کھڑے ہوگئے اور آپﷺ سے عرض کیا:

"یا محمد(ﷺ) اللہ تعالیٰ نے فرمایا ہے کہ جو مشورہ آپ کو حباب بن منذر نے دیا ہے (وہ صائب ہے) اس پر عمل
کیجئے"۔

آنحضرتﷺ نے جبریل علیہ السلام سے پوچھا:

"کیا آپ انہیں یعنی حباب بن منذر رضی اللہ عنہ کو جانتے ہیں"۔

جبریل علیہ السلام نے عرض کیا:

"انہیں میں کیا سارے اہل آسمان جانتے ہیں، یہ واقعی بڑے صادق القول انسان ہیں اس لیے یہ آپ کو شیطان کی طرح دھوکا نہیں دے سکتے"۔

جبرئیلؑ سے یہ سن کر آپﷺ بہت مسرور ہوئے اور آپ کے صحابہ رضی اللہ عنہم نے جب یہ بات سنی تو وہ بہت خوش ہوئے۔ چنانچہ آپﷺ نے انہیں حباب بن مندر کے مشورے کے مطابق آگے بڑھ کر بدر میں پانی کے قریب پڑاؤ کا حکم دیا اور وہ وہاں پہنچ کر قلب لشکر میں ایک حوض بناکر اسے پانی سے لبالب بھردیا گیا۔

اموی کہتے ہیں کہ پہلے تو قریش مکہ بھی بدر میں پانی کے قریب تھے لیکن جب حباب بن مندر کے مشورے پر عمل پیرا ہوتے ہوئے نبی کریمﷺ نے لوگوں کو پہلے پڑاؤ سے رات ہی میں آگے بڑھ کر اگلے پڑاؤ کا حکم دیا اور وہاں حوض تیار کرکے اسے پانی سے بھردیا گیا تو اگلی صبح قریش مکہ کے لیے پانی حاصل کرنے کی کوئی صورت باقی نہ رہی۔

ابن اسحٰق کہتے ہیں کہ آنحضرتﷺ نے قریش مکہ کو دیکھا جو اس بلند ٹیلے سے جس کا پہلے ذکر ہوچکا ہے بدر کی طرف آگے بڑھ آئے تھے تو آپﷺ نے فرمایا کہ:

"یقیناً یہ قریش مکہ ہی ہیں"۔

پھر آپﷺ نے اللہ تعالیٰ سے عرض کیا:

---

[^1] یہ لفظ اصلین کی روایت میں تحریر کیا گیا ہے لیکن چونکہ اس حدیث کے بارے میں کوئی دوسری مستند روایت ہمیں معلوم نہیں ہوسکی، اس لیے ہم اپنی طرف سے اس پر کوئی تبصرہ نہیں کریں گے۔ (مؤلف)
۲۔ اس عربی لفظ کے معنی ہلاکت بھی میں جوخشنی نے اپنی کتاب "غریب السیرۃ" میں لکھے ہیں۔ (مؤلف)

---

"یااللہ! یہ لوگ اتنا بڑا لاؤلشکر لےکر اس پر فخر کرتے ہوئے یہاں آپہنچے ہیں یہ وہی لوگ ہیں جنہوں نے تیری (واقعی)
وحدانیت کی توہین کی تھی، تیرے رسول کو جھٹلایا تھا۔ لہذا اب تو اپنے اس بندے کی مدد فرما جس کی مدد کا تو نے وعدہ فرمایا ہے اور کل ان (متکبر) لوگوں کو نیچا کردے۔ (حدیث نبوی کا مفہومی و تشریحی ترجمہ)

ابن اسحق کہتے ہیں کہ ان سے عبداللہ بن ابوبکر رضی اللہ عنہ نے سعد بن معاذ رضی اللہ عنہ کے حوالے سے بیان کیا کہ اس سے قبل وہ یعنی سعد بن معاذ رضی اللہ عنہ نبی کریمﷺ سے عرض کرچکے تھے کہ:

"بدر میں آپﷺ کے لیے مچان کی طرح کا ایک محفوظ بلند مقام بنایا جائے گا جہاں سے آپ جنگ کا نظارہ فرما سکتے ہیں اور اگر آپ جنگ میں بہ نفس نفیس عملاً شرکت فرمانا چاہیں تو ہم آپﷺ کے ساتھ ساتھ رہیں گے"۔

سعد بن معاذ رضی اللہ عنہ سے یہ کلمات سن کر آپﷺ نے ان کے اور دیگر مجاہدین کے لیے دعائے خیر فرمائی جس کے بعد آپﷺ کے لیے منصوبے کے مطابق ایک بلند محفوظ جگہ بنادی گئی۔

بہرکیف جب نبی کریمﷺ نے قریش کو نزدیک سے دیکھا تو آپﷺ کو ان میں عقبہ بن ربیعہ بھی نظر آیا جو ایک سرخ اونٹ پر سوار تھا جس سے بہتر ان لوگوں میں سے کسی کے پاس اونٹ نہیں تھا اور دوسرے لوگ اس کے اونٹ کے پیچھے چل رہے تھے۔ یہ حدیث نبوی ہے جس میں آپ کی زبانی مزید بیان کیا گیا ہے کہ قریش کے ساتھ خفاف بن ایما بن رحضہ یا اس کا باپ ایما بن رحضہ غفاری بھی تھا جس نے قریش کے ساتھ ایک معاہدے کے مطابق اپنے دونوں بیٹوں کو ان کے ساتھ کردیا تھا اور ان سے کہہ دیا تھا کہ:

"اگر تم مسلمانوں سے جنگ پر آمادہ ہو تو ہم بھی جان و مال سے تمہارے ساتھ ہیں"۔

آنحضرتﷺ نے یہ بھی ارشاد فرمایا کہ خفاف بن ایما بن رحضہ وغیرہ نے اس لیے بھی قریش کے ساتھ ہوکر اپنے بیٹے ان کے ساتھ کردیئے تھے کہ اگر جیسا کہ قریش نے ان سے کہا تھا کہ وہ جنگ بدر میں (نعوذ باللہ) اس اللہ کو بھی قتل کردیں گے جس کی توحید کا اور اس کی طرف سے محمد(ﷺ) اپنی نبوت کا دعویٰ کرتے ہیں تو وہ قریش کی طرف سے اچھے سلوک کے مستحق ہوں گے۔

ابن اسحٰق کہتے ہیں کہ آنحضرتﷺ نے یہ بھی فرمایا تھا کہ:

اگر قریش ہمارے ساتھ جنگ ہی پر تلے ہوئے ہیں تو ہم بھی اللہ تعالیٰ کے فضل و کرم سے ان سے کمزور نہیں ہیں اس
لیے ان کا مقابلہ کریں گے"۔

تاہم آپﷺ نے ان کے پاس پہلے صلح کی گفتگو کا پیغام بھیجا تھا آدمی اس حوض سے زبر دستی پانی لینے کے لیے بھیجے تو آپﷺ نے اپنے صحابہ رضی اللہ عنہم کو مجبوراً حکم دیا کہ انہیں قتل کردیا جائے۔ چنانچہ انہیں قتل کردیا گیا لیکن ان کے ساتھ حکیم بن حزام بھی آئے تھے جنہیں اس لیے قتل نہیں کیا گیا کہ وہ صدق دل سے مسلمان ہوگئے تھے اور بعد میں اسلام کے لیے ایک نعمت غیرمترقبہ ثابت ہوئے، وہ جنگ بدر میں بھی قریش کے مقابلے میں نبی کریمﷺ کے قریب دائیں جانب رہ کر مسلمانوں کے دوش بدوش جہاد میں شریک رہے اور پھر اسے عمر بھر اپنے لیے ذریعہ نجات کہتے رہے۔

جنگ بدر میں رسول اللہﷺ کے ساتھ کل تین سو تیرہ مجاہد تھے جن کا تفصیلی ذکر ہم ان شاءاللہ واقعہ بدر کے بعد حسب موقع ایک اگلی فصل میں حروف تہجی کے لحاظ سے کریں گے۔ (مؤلف)

صحیح بخاری میں براء کی زبانی منقول ہے کہ ان سے جو کچھ بیان کیا گیا وہ یہ ہے کہ روز بدر آنحضرتﷺ کے ساتھ
مجاہدین کی تعداد تین سوتھی۔ ان کے علاوہ بدر کے قریب آباد قبیلہ طالوت کے دس آدمی بھی آکر ان میں شریک ہوگئے تھے لیکن ان کے لیے یہ شرط رکھی گئی تھی کہ وہ پہلے مسلمان ہوجائیں جو انہوں نے قبول کرلی تھی۔

بخاریؒ براء ہی کی زبانی یہ بھی لکھتے ہیں:

"میں اور ابن عمر رضی اللہ عنہما جنگ بدر میں ساتھ ساتھ تھے اور جہاں تک مجھے علم ہے اس میں مہاجرین کی تعداد ستر سے کچھ زیادہ تھی اور انصار کی تعداد دوسو چالیس سے کسی قدر زیادہ تھی"۔

صحیح بخاری کی اس روایت میں براہ ہی کے بقول یہ بھی بیان کیا گیا ہے کہ غزوہ بدر کے روز جمعرات کا دن اور ماہ رمضان کی ساتویں تاریخ تھی۔

اسی روز اللہ تعالیٰ نے رسول اللہ(ﷺ) کو جب کہ آپﷺ اسی بلند جگہ میں جو آپ کے لیے تیار کی گئی سو رہے تھے، آپﷺ کے ساتھیوں کی تعداد میں کمی اور دشمن کی کثرت تعداد کے بارے میں خواب دکھایا تھا اور اس کے فوراً بعد آپﷺ پر یہ آیت نازل فرمائی تھی:

 **(إِذۡ يُرِيۡكَهُمُ اللهُ فِيۡ مَنَامِكَ قَلِيۡلاً۔۔۔۔۔۔۔۔ الخ)** 

کہا جاتا ہے کہ آنحضرتﷺ نے اس خواب اور اس آیت کے نزول کے بعد اپنے صحابہ رضی اللہ عنہم سے ارشاد فرمایا تھا کہ وہ آپ کی اجازت کے بغیر جنگ نہ کریں لیکن جب قریش جنگ کے لیے صف بستہ ہوکر آگے بڑھے تو حضرت ابوبکرصدیق رضی اللہ عنہ نے جو مسلمانوں کی صف اول میں تھے آپﷺ سے عرض کیا کہ اگر آپ جنگ میں بہ نفس نفیس عملاً شرکت فرمانا چاہیں تو وہ بطورِمحافظ
آپﷺ کے ساتھ رہیں گے لیکن اللہ تعالیٰ تو آپ کو خواب میں دشمن کی تعداد کو پہلے ہی قلیل کرکے دکھا چکا تھا؟ اس لیے آپﷺ بالکل مطمئن تھے۔

یہی روایت اموی کی بھی ہے اور واقعی بڑی غریب و نادر ہے۔ (مؤلف)
اس روز اللہ تعالیٰ نے یہ بھی ارشاد فرمایا:

 **(وَإِذْ يُرِيۡكُمُوۡهُمْ إِذِ الْتَقَيْتُمۡ۔۔۔۔۔۔۔۔ الخ)**

ان فریقین کا مقابلہ ہی کیا ہے جن میں سے کثیر تعداد والے فریق کی تعداد کو اللہ تعالی گھٹا کر اور قلیل تعداد والے فریق کی تعداد کو اپنی قدرت سے بڑھاکر دکھائے۔ اسی وجہ سے مندرجہ بالا آیہ شریفہ اور مندرجہ ذیل ارشاد باری تعالیٰ میں کوئی تضاد نہیں جو سورۃ آل عمران میں درج ہے: **(قَدْ كَانَ لَكُمْ آیَةٌ فِيۡ فَئَتَيْنِ الْتَقَتَا۔۔۔۔۔۔۔ الخ)** 

جیسا کہ مندرجہ بالا آیہ شریفہ سے ظاہر ہے اللہ تعالیٰ جل شانہ نے اپنے حق پرور رسول(ﷺ) کی کامیابی کے لیے غزوہ
بدر میں اپنی قدرت کاملہ کا جو کرشمہ دکھایا وہ درحقیقت محاربات کے سلسلے میں منطقی اصول پر مبنی تھا یعنی جب جنگلی فریقین میں سے اس فریق کو جسے اپنی کثرت تعداد اور جنگی ساز و سامان پر ناز ہو اور اس کی وجہ سے اسے اپنی کامیابی کا یقین ہو تو اس کے علی الرغم جب اسے اپنے مدمقابل کی تعداد اپنے جنگجو افراد کے برابر بلکہ اس سے بھی زیادہ نظر آنے لگے تو اس پر اس کا اثر پڑنا اور اس کے اعتماد کا
متزلزل ہوجانا فطری ہے دوسری طرف جنگ کے موقع پر اس فریق کو جسے اپنی قلت تعداد کے علاوہ اپنے جنگی سازوسامان میں کمی
کی وجہ سے دشمن کے مقابلے میں اپنی شکست کا اندیشہ ہو لیکن اسے اپنی تعداد یک بیک دشمن کی تعداد سے بھی زیادہ نظر آنے لگے تو
اس کی دل جمعی اور ثابت قدمی میں اضافہ ہوجانا بھی اصول فطرت کے عین مطابق ہے۔ جن راویوں نے غزوہ بدر میں مسلم مہاجرین کی تعداد پہلے صرف ستر سے زیادہ بتائی تھی وہ بھی مسرت آمیز حیرت کے ساتھ آگے چل کر بیان کرتے ہیں کہ انہیں میدان جنگ میں ان کی تعداد سینکڑوں افراد پر مشتمل نظر آرہی تھی۔ چنانچہ اللہ تعالیٰ نے مندرجہ بالا آیت میں **(وَاللهُ يُؤَيِّدُ بِنَصْرِهِ مَنْ يَّشَاءُ)** کے بعد یہ بھی ارشاد فرمایا کہ **(اِنَّ فِيۡ ذَالِكَ لَعِبْرَةً لِّأُوۡلِى الأَبْصَارِ)** یعنی اس میں اہل نظر کے لیے سامان عبرت (پوشیدہ) ہے۔

جیسا کہ ہم نے سطور بالا میں مندرجہ ذیل آیات کی صراحت کرتے ہوئے عرض کیا بالکل وہی بات اسرائیل نے ابن اسحق
اور ابی عبید اور عبداللہ کے حوالہ سے بیان کی ہے اسرائیل نے اپنی اس روایت میں عبداللہ کا قول پیش کرتے ہیں جنہوں نے بتایا:

"پہلے مجھے مسلمانوں کی قلت تعداد کا اندازہ تھا لیکن جنگ بدر میں جب میں نے جنگ کرتے ہوئے صرف مہاجرین کو
دیکھا تو میں نے سوچا کیا ان کی تعداد فقط ستر ہوسکتی ہے کیونکہ ان کی تعداد کئی سو نظر آرہی تھی، یہی بات میرے ایک ساتھی نے بھی بتائی"۔

ابن اسحٰق بیان کرتے ہیں کہ انہیں ابی اسحٰق بن یسیار وغیرہ جیسے صاحب علم اور انصار کے کچھ شیوخ نے بتایا کہ جب قریش مکہ بدر کے نزدیک آکر ٹھہرے تھے تو انہوں نے اپنے مقابل مسلمانوں کی تعداد کا پتہ لگانے کے لیے عمیر بن وہب جمحی کو بھیجا تھا اور اس نے واپس جاکر انہیں بتایا تھا کہ ان کی تعداد کم و بیش تین سو ہوگی لیکن اس کے بعد اس نے ان سے کہا تھا:

"ٹھہرو، میں پھر دیکھ کر آتا ہوں کہ کہیں کچھ اور لوگ ان کی مدد کے لیے بطور کمک ان کے پیچھے نہ آرہے ہوں"۔

چنانچہ وہ دوبارہ گھوڑے پر سوار ہوکر مسلمانوں کے پڑاؤ کی طرف آیا اور اس کے چاروں طرف چکر لگانے کے بعد اس نے قریش کو جاکر بتایا: ان کے پیچھے نزدیک و دور تو کوئی انسانوں کی جماعت تو ہے نہیں، البتہ میں نے ستاروں کی ہلکی روشنی میں کچھ علم چمکتے ضرور دیکھے ہیں لیکن مجھے علمبردار نظر نہیں آئے۔ معلوم ایسا ہوتا ہے کہ وہ بلائیں ہوں گی ۔ تاہم مسلمان جتنے بھی ہیں وہ قصداً موت کے منہ میں آگئے ہیں، اس لیے اب ان کی پناہ ان کی تلوار میں ہی ہوسکتی ہیں لیکن جہاں تک میں سمجھتا ہوں ان کا کوئی آدمی
اس وقت تک قتل نہیں ہوسکتا جب تک وہ تمہارا ایک آدمی قتل نہ کرلے۔ اس کا مطلب یہ ہے کہ اگر تم ان سب کو قتل بھی کر ڈالو تو اس وقت تک تمہارے بھی اتنے ہی آدمی لڑائی میں کام آچکے ہوں گے اب تمہاری جو رائے ہو وہ کرو۔

جب حکیم بن حزام نے عمیر بن وہب کی سے یہ بات کی تو وہ اپنے ساتھ کچھ اور لوگ لےکر معتبہ بن ربیعہ کے پاس گیا اور اس سے کہا:

"اے ابوالولید! تم قریش کے سرداروں میں سے ہو اور وہ سب تمہارا کہا مانتے ہیں اس لیے تم کوئی ایسی تدبیر کرو جس
سے قریش کا نام رہ جائے"۔

عتبہ نے پوچھا:

"تمہارے خایل میں ایسی کوئی تدبیر ہے؟"۔

عمیر بن وہب نے کہا:

"بہتر یہ ہے کہ ہم تو اپنے لوگوں کو لےکر لوٹ جائیں اور مسلمانوں سے نمٹنے کا معاملہ اپنے حلیف عمرو بن حضرمی کے قبیلے پر چھوڑ دیں"۔

عتبہ بن ربیعہ عمیر سے یہ سن کر بولا:

"عمرو بن حضرمی زبانی اور عقلی حد تک ہمارا حلیف ہے۔ اس لیے جان و مال کی بات درمیان میں آئی تو کنا کاٹ جائے
گا"۔

عتبہ بن ربیعہ کی یہ بات سن کر عمیر بن وہب نے یہی مشورہ ابن حنظلیہ کو دیا جو اس کے نزدیک قریش کے معاملات طے
کرنے میں ہمیشہ پیش پیش رہتا تھا۔ اس کے بعد عقبہ بن ربیعہ نے اٹھ کر کہا:

"اے اہل قریش! اگر یہ صرف دین و مذہب کا معاملہ ہے تو اس میں ہم قریش ہی نہیں سارے اہل عرب شریک ہیں۔
آپ جانتے ہیں کہ ہمارے مقابل جو لوگ ہیں ان میں سے اکثر ایسے ہیں جو آپس میں چچازاد خالہ زاد یا ماموں زاد
ہیں اور وہ سب کے سب قریش کے علاوہ عرب کے کسی نہ کسی قبیلے سے تعلق رکھتے ہیں۔ اس لیے اگر ان میں سے کوئی بھی قتل ہوا تو عرب کی روایات کے مطابق یہ معاملہ صرف دین و مذہب کا نہیں رہے گا بلکہ اس سے سارے عرب میں انتقامی جذبات ابھر آئیں گے۔ میں جانتا ہوں کہ آپ لوگوں کو مسلمانوں سے اتنی نفرت ہے بلکہ اس سے سارے عرب
میں انتقامی جذبات ابھر آئیں گے۔ میں جانتا ہوں کہ آپ لوگوں کو مسلمانوں سے اتنی نفرت ہے کہ آپ ان میں سے
کسی کی صورت تک دیکھنا پسند نہیں کرتے اور ہر وقت ان کے خون کے پیاسے رہتے ہیں لیکن فی الحال میرا مشورہ یہ ہے کہ ہم چپ چاپ لوٹ جائیں اور دین و مذہب کا معاملہ جملہ اہل عرب اور محمد (ﷺ) کے درمیان چھوڑ دیں، پھر وہ
جانیں اور ان کا کام یعنی وہ آپس میں خود نمٹتے رہیں۔ البتہ ہم اتنا ضرور کریں کہ سارے اہل عرب کے دینی و مذہبی
جذبات مسلمانوں کے خلاف اُبھار کر انہیں ان سے ہمہ وقت لڑائی پر آمادہ کرتے رہیں اور جہاں تک میں سمجھتا ہوں
آپ کا اصل مقصد بھی یہی ہے"۔ عقبہ بن امیہ کی یہ لمبی چوڑی تقریر سننے کے بعد ابوجہل جل بھن کر غصے سے بولا: عتبہ نے جو یہ مشورہ دیا ہے وہ اس کے عین مطابق ہے جو محمد(ﷺ) اور ان کے ساتھی چاہتے ہیں، اس کی وجہ یہ ہے کہ خود متنبہ کا بیٹا مسلمانوں میں شامل ہو چکا ہے اور اس وقت ان کے ساتھ ہے یا اس کی وجہ یہ ہو سکتی ہے کہ محمد(ﷺ) نے اس پر کوئی جادو کردیا ہے ہماری غیرت کا تقاضا یہ ہے کہ ہم لڑائی سے ہرگز منہ نہ موڑیں۔

عقبہ بن ربیعہ کو ابوجہل کی یہ بات سن کر غصہ تو بہت آیا لیکن وہ اس وقت اس مجلس مشاورت سے اٹھ کر چلا گیا اور ایک انڈا توڑ کر غصہ ٹھنڈا کرنے کے لیے اپنے سر پر ملا۔ وہ چاہتا تھا کہ بہت سے انڈے جمع کرکے اس طرح قریش کے سروں کی گرمی دور
کرنے کے لیے انہیں بھیجے لیکن قریش کے لشکر میں اسے اتنے انڈے شاید دستیاب نہ ہو سکے۔

ابن جریر سعد بن عبدالملک اور ان کے باپ کے حوالے سے سعید بن مسیب کی یہ روایت بیان کرتے ہوئے لکھتے ہیں کہ
اس رات کو قریش کی اس مجلس مشاورت کے بعد حکیم بن حزام مروان بن حکم کے پاس پہنچے تھے اور جب مروان نے جنگ بدر کے بارے میں ان کی رائے معلوم کی تھی تو انہوں نے اس سے وہی کہا تھا جو وہ پہلے اس کے متعلق عقبہ بن ربیعہ سے کہہ چکے تھے اور ان کی رائے سن کر مروان اور ان لوگوں نے جن میں سعید بن مسیب بھی شامل تھے ان کی اس رائے سے اتفاق کرتے ہوئے اسے صائب ٹھہرایا تھا بلکہ عتبہ بن ربیعہ کی تقریر کے حرف حرف سے پورا اتفاق کیا تھا بلکہ نہ صرف عمرو بن حضرمی کا پورا قبیلہ عتبہ کی تقریر سن
کر واپس چلا گیا تھا کچھ قریش بھی مکے کو لوٹ گئے تھے لیکن ابوجہل پھر بھی اپنی ضد پر اڑا رہا۔ اس نے مروان کے بارے میں جب یہ سنا کہ اس نے بھی عتبہ بن ربیعہ کی رائے سے اتفاق کیا ہے تو اس نے اپنے ارادے کی پختگی کا اظہار کرنے کے لیے اٹھ کر اپنی تلوار خود اپنے گھوڑے کے پیٹ میں کھیسڑ دی۔ اس کا مطلب یہ تھا کہ کوئی کچھ بھی کہے وہ بدر میں مسلمانوں کے خلاف جنگ سے باز نہیں رہے گا۔

ابن جریر نے سعید بن مسیب کے حوالے سے مذکورہ بالا روایت پیش کرتے ہوئے انہیں کے حوالے سے یہ بھی لکھا ہے کہ بدر میں صبح ہوتے ہی رسول اللہﷺ نے جنگ کے لیے اپنے صحابہ رضی اللہ عنہم کی صفیں خود ترتیب دیں اور ہر صف کے درمیان سے گزرتے فرمایا:

"(مجھے معلوم ہے کہ) تم سب لوگ ( دل و جان سے) میرے ساتھ ہو"۔ (حدیث کا مفہومی ترجمہ)

امام احمدؒ نے اس روایت کے آخری حصے کو جس میں بیان کیا گیا ہے کہ آنحضرتﷺ نے غزوہ بدر کے لیے اپنے صحابہ
رضی اللہ عنہم کی صفیں بہ نفس نفیس ترتیب دےکر ان سے فرمایا تھا کہ تم میرے ساتھ رہنا میرے ساتھ رہنا اور اس کے بعد خود صف اول سے آگے تشریف لے گئے تھے بطور خاص پیش کیا ہے جو معتبر ترین روایت ہے۔ (مؤلف)

ابن اسحٰق کہتے ہیں کہ ان سے حبان بن واسع بن حبان نے اپنے قبیلے کے کچھ بزرگوں کی زبانی بیان کیا کہ جب غزوہ بدر کے روز نبی کریمﷺ مسلمانوں کی صفیں جنگ کے لیے ترتیب دے رہے تھے تو آپﷺ نے دیکھا کہ سواد بن غزیہ جو بنونجار میں بنی عمی کے حلیف تھے اپنی صف سے کچھ آگے نکلے ہوئے کھڑے تھے چنانچہ آپﷺ نے اس پیالے سے جو اس وقت آپﷺ کے ہاتھ میں تھا ان کے پیٹ پر ضرب لگا کر انہیں حکم دیا کہ وہ اپنی صف کے برابر کھڑے ہوں۔ اس کے جواب میں سواد بن عزیہ نے مؤدب ہوکر عرض کیا:

"یا رسول اللہ (ﷺ) آپ اللہ تعالی کے سچے نبی ہیں اور بہت کچھ جانتے ہیں لیکن شاید آپ کو معلوم نہیں کہ میرے
پیٹ پر زخم ہے"۔
اس کے بعد انہوں نے آپﷺ کو اپنے پیٹ سے کرتہ ہٹا کر دکھایا تو واقعی ان کے پیٹ پر کافی گہرا زخم تھا جس سے یقیناً انہیں
بہت تکلیف ہوگی ۔ نبی کریمﷺ نے یہ دیکھ کر ان سے فرمایا:
"تم ایسی حالت میں یہاں کیوں آگئے ہو؟"۔

اسود رضی اللہ عنہ نے عرض کیا:

"یا رسول اللہ (ﷺ) آپﷺ کے اور اسلام کے لیے تو میری جان تک حاضر ہے، پھر میں اس معمولی زخم کی وجہ سے اس
قربانی میں دوسرے مجاہدین سے کس طرح پیچھے رہ سکتا تھا ؟"۔

ان سے یہ سن کر آپﷺ نے ان کے اس جذبے پر انہیں بہ نگاہ ترحم دیکھا اور ان کے حق میں دعائے خیر فرمائی۔

ابن اسحٰق کہتے ہیں کہ ان سے عاصم بن عمر بن قتادہ نے عوف بن حارث کے حوالے سے جو ابن عفراء کے نام سے مشہور ہیں بیان کیا کہ انہوں نے ایک روز مدینے میں نبی کریم(ﷺ) سے دریافت کیا۔

یا رسول اللہ(ﷺ) غزوہ بدر میں آپ کو اپنے صحابہ رضی اللہ عنہم میں کس کے عمل نے سب سے زیادہ خوش کیا؟ آپ نے ارشاد فرمایا:

"اس شخص کے عمل نے جسے دشمنوں نے ہر طرف گھیرے میں لےکر اور بےدست و پا کرکے قید کرلیا تھا لیکن ان میں
سے ایک نے جو اس کا پہرے دار تھا جونہی پیٹھ موڑی اس نے اس کی تلوار بجلی کی پھرتی سے چھینی اور اسے قتل کرنے کے بعد خود بھی قتل کردیا گیا۔ اس کے اس عمل سے اللہ تعالیٰ بھی اس سے راضی ہوا۔ (حدیث کا مفہومی ترجمہ ۔ مؤلف)

ابن اسحٰق اپنی مندرجہ بالا روایت میں غزوہ بدر کے کوائف بیان کرتے ہوئے کہتے ہیں کہ جب نبی کریمﷺ نے اس روز
جنگ کے لیے اپنے صحابہ رضی اللہ عنہم کی صفیں درست کرلیں تو آپﷺ اس عریش میں تشریف لے گئے جو آپﷺ کے لیے تیار کیا گیا تھا اور وہاں آپ کے ساتھ حضرت ابوبکر صدیق رضی اللہ عنہ کے علاوہ کوئی دوسرا نہیں گیا۔ البتہ سعد بن معاف رضی اللہ عنہ اس کے دروازے پر برہنہ
شمشیر لےکر کچھ دوسرے انصاری صحا بہ رضی اللہ عنہم کے ساتھ کھڑے پہرہ دیتے رہے تاکہ دشمن آنحضرتﷺ پر موقع دیکھ کرکسی طرف سے حملہ نہ کرسکے۔ ویسے اس عریش کا ایک ہی دروازہ تھا۔ سعد بن معاذ رضی اللہ عنہ بھی آپﷺ کے مدینے واپسی تک بطورِمحافظ
آپﷺ کے ساتھ ساتھ رہے تھے۔

بزارؒ اپنی مسند میں محمد بن عقیل کے حوالے سے حضرت علی رضی اللہ عنہکے بارے میں ایک روایت بیان کرتے ہوئے لکھتے ہیں کہ ایک روز حضرت علی رضی اللہ عنہ نے اپنے عہد خلافت میں خطبہ دیتے ہوئے حاضرین سے پوچھا: "کیا آپ لوگ جانتے ہیں کہ ہم میں سب سے زیادہ بہادر کون ہے" (یا تھا) لوگوں نے یک زبان ہوکر عرض کیا: ہم میں سب سے زیادہ بہادر یا امیرالمومنین آپ ہیں"۔ لوگوں کا یہ جواب سن کر حضرت علی رضی اللہ عنہ نے فرمایا: "ہم میں سب سے زیادہ بہادر ابوبکر رضی اللہ عنہ ہیں جن کے مقابلے میں، میں کبھی ان سے آدھی شجاعت کا مظاہرہ بھی نہ کرسکا۔ اس کے بعد حضرت علی رضی اللہ عنہ نے حاضرین سے دریافت فرمایا "کیا آل فرعون میں جو واحد مومن گزرا ہے اسے (فرعون کی دہشت کے پیش نظر) ابوبکر رضی اللہ عنہ سے زیادہ بہادر کہہ سکتے ہو؟"۔ حضرت علی رضی اللہ عنہ کے اس سوال پر حاضرین خاموش رہے تو انہوں نے خود ہی فرمایا : آل فرعون کا وہ واحد مومن ہی کیا تمام روئے زمین پر
ابوبکر رضی اللہ عنہ سے زیادہ بہادر کوئی نہیں ہوا نہ ہوگا کیونکہ ابوبکر رضی اللہ عنہ نے غارثور میں شب و روز دشمنوں میں محصور رہ کر رسول اللہﷺ کا جس طرح ساتھ دیا اس کی کوئی مثال دنیا آج تک پیش نہیں کرسکی۔ اس کے علاوہ غزوہ بدر میں جب تک آنحضرتﷺ عریش میں تشریف فرما رہے ابوبکر ہی آپ کے پیچھے شمشیر برہنہ لےکر بطورِمحافظ کھڑے رہتے تھے اور جب میدان جنگ میں قریش نے یہ کہتے ہوئے کہ تم ہی اللہ کی وحدانیت اور اس کی طرف سے خود کو نبی کہتے ہو"۔ آپ کے گرد گھیرا
ڈالنے کی کوشش کی تو وہاں بھی ابوبکر رضی اللہ عنہ ہی نے انہیں للکار کر کہا کہ "کیا تم اس (سچے) شخص کو جو خدا کو واحد کہتا ہے قتل کرنے کی جرات کرسکتے ہو؟ اور یہ کہہ کر دشمنوں سے جہاد میں مصروف ہوگئے اور رسول اللہ (ﷺ) کی حفاظت کا بطور آپ کے ذاتی محافظ کے پورا پورا حق ادا کردیا"۔

اس روایت میں یہ بھی بیان کیا گیا ہے کہ حضرت ابوبکر صدیق رضی اللہ عنہ کے بارے میں یہ گفتگو فرماتے ہوئے حضرت علی رضی اللہ عنہ کی ریش مبارک اور وہ چادر جو وہ اس وقت اوڑھے ہوئے تھے آنسوؤں سے تر ہوگئی تھی۔

بزارؒ اس روایت کے آخر میں کہتے ہیں کہ ہمیں آج تک کوئی ایسا راوی نہیں ملا نہ ہم کسی ایسے راوی کو جانتے ہیں جس نے اس روایت کو اسی انداز میں بیان نہ کیا ہو۔

سہیلی نے قاسم بن ثابت کے حوالے سے غارثور کی روایت پیش کرتے ہوئے بیان کیا ہے کہ جب رسول اللہ(ﷺ)
وہاں گریہ زاری کی حالت میں اللہ تعالیٰ سے عرض کر رہے تھے کہ اگر اس نے آپ کو ہلاک کردیا تو پھر روئے زمین پر اس کا نام لینے والا کوئی باقی نہیں رہے گا اور یہ دعا بھی کررہے تھے کہ اللہ تعالیٰ حسب وعدہ اس وقت آپ کی مدد فرمائے تو ابوبکر رضی اللہ عنہ آپﷺ کی
ردائے مبارک جو بحالت گریہ وزاری آپ کے شانوں سے ڈھلک ڈھلک جاتی تھی دوبارہ آپ کے شانوں پر ڈال کر آپﷺ سے عرض کرتے جاتے تھے کہ:

"یا رسول الله(ﷺ) اللہ آپ کی ضرور مدد فرمائے گا"۔

سہیلی اس روایت کے آخر میں بیان کرتے ہیں کہ حضرت ابوبکر رضی اللہ عنہ بہت رقیق القلب ہونے کے علاوہ رسول اللہ(ﷺ) پر جان نثاری کی حد تک شفقت فرماتے تھے۔

بہرکیف غزوہ بدر میں بھی ایسے فریقین کا مقابلہ تھا جن میں سے ایک شیطانی راہ پر چل رہا تھا اور دوسرا خالق کائنات کا مطیع وفرماں دار تھا۔ اسی لیے آنحضرتﷺ کے علاوہ آپﷺ کے صحابہ رضی اللہ عنہم بھی اللہ تعالیٰ سے فتح ونصرت کی دعا مانگ رہے تھے۔

مشرکین میں اس روز جو سب سے پہلے قتل ہوا وہ اسود بن عبدالاسد مخزومی تھا۔ ابن اسحق کہتے ہیں کہ یہ شخص انتہائی بدخلق اور پیدائشی کریہہ المنظر تھا۔ وہ مشرکین قریش سے یہ کہہ کر ان کے لشکر سے روانہ ہوا تھا کہ خود خالق کائنات کے ساتھ اس کا یہ معاہدہ ہوا ہے کہ بدر میں مسلمانوں کے حوض سے پانی پینے اور لانے والا وہی ہوگا لیکن پہلے ہی قدم پر اس کی بدبختی سے ایک جھاڑی اس کے راستے میں حائل ہوگئی جس کے کانٹوں سے اس کی پشت پر ایسی گہری خراش پڑی جس سے خون بہتا ہوا اس کے ٹخنے تک آگیا۔ بہرحال اس جھاڑی سے پیچھا چھڑاتے ہوئے وہ ہمت کرکے آگے حوض کی طرف بڑھا۔ اس کا خیال تھا کہ اس کا داہنا پہلو بالکل محفوظ ہے لیکن اسی طرح حضرت حمزہ رضی اللہ عنہ اس کی تاک میں تھے جب وہ حوض پر پہنچ کر اس سے پانی لینے کے لیے جھکا تو حضرت حمزہ رضی اللہ عنہ نے جو اس کے پیچھے پیچھے چلے آئے تھے اس پر ایسی ضرب لگائی کہ ایک ہی وار میں اس کا خاتمہ ہوگیا اور وہ حوض ہی اس کی قبر بن گئی جس سے سب سے پہلے اسے پانی پلانے کا اس کے بقول خود خدا نے اس سے وعدہ کیا تھا۔

غزوہ بدر کا ذکر کرتے ہوئے اموی کہتے ہیں کہ قریش کی طرف سے اس میں شجاعت کے اظہار کا شوق سب سے پہلے عقبہ بن ربیعہ ہی کو چرایا۔ چنانچہ وہ میدان بدر میں مشرکین مکہ کی صفوں سے نکل کر اس طرح آگے آیا کہ اس کے ایک طرف اس کا بھائی شیبہ بن ربیعہ تھا اور دوسری طرف اس کا بیٹا ولید تھا۔ اس نے آگے آکر قدیم جنگوں کے قاعدے کے مطابق رسول اللہﷺ کے صحابہ رضی اللہ عنہم میں سے مبارز طلب کیے تو ادھر سے ان کے مقابلے کے لیے تین افراد نکلے۔ وہ عوف، معاذ اور عبداللہ بن رواحہ رضی اللہ عنہم
تھے۔ عوف اور معاذ رضی اللہ عنہما کی ماں کا نام صفراء تھا۔ عبداللہ بن حارث کے بارے میں بھی پہلے بتایا جاچکا ہے۔

جب یہ تینوں اسلامی صفوں سے نکل کر عتبہ بن ربیعہ کے سامنے آئے تو اس نے پوچھا: "تم کون ہو؟" انہوں نے اپنے نام
بتاکر کہا کہ ان کا تعلق انصار مدینہ سے ہے۔ ان کی زبان سے یہ سن کر عتبہ نے کہا کہ ہمیں تم سے غرض نہیں ہے پھر بلند آواز سے آنحضرت(ﷺ) کو یوں مخاطب کیا: ''اے محمد! (ﷺ) ہمارے مقابلے کے لیے ہماری قوم اور ہماری کف کے لوگوں کو بھیجو"۔
چنانچہ آپﷺ نے قریش کے مذکورہ بالا افراد کے مقابلے کے لیے عبیدہ بن حارث، حضرت حمزہ اور حضرت علی رضی اللہ عنہم کو نام بنام آواز دے کر بھیجا۔

اموی بیان کرتے ہیں کہ آنحضرتﷺ کو قریش مکہ کے مقابلے کے لیے مذکورہ بالا انصار کا بھیجا جانا یا ان کا جوش
شجاعت میں خود چلے جانا پہلے ہی ناپسند تھا کیونکہ ان کا قریش سے مقابلہ کا یہ پہلا موقع تھا اور آپﷺ ان کے مقابلے کے لیے اپنے ان تین قریب ترین عزیزوں کو بھیجنا بہتر خیال فرماتے تھے۔

جب یہ تین حضرات اپنی صفوں سے نکل کر آگے آئے تو عتبہ بن ربیعہ نے ان سے بھی پوچھا: "تم کون ہو؟'' کیونکہ قریش کے ان تینوں مبارزت کے طالب لوگوں میں سے کوئی بھی انہیں تبدیلی لباس اور مسلح ہونے کی وجہ سے پہچان نہ سکا تھا لیکن جب انہوں نے یکے بعد دیگرے اپنے نام عبیدہ، حمزہ اور علی رضی اللہ عنہم بتائے تو عتبہ بولا:

"ہاں تم تینوں یقیناً ہمارے قابل احترام کف کے لوگ ہو"۔

پہلے عبیدؓ عتبہ کے سامنے آئے جو ان کی قوم کا ایک فرد تھا۔ پھر حمزہ اور علی رضی اللہ عنہما یکے بند دیگرے شیبہ اور ولید کے مقابل آئے۔

حضرت حمزہ رضی اللہ عنہ نے شیبہ کو اور حضرت علی رضی اللہ عنہ نے ولید کو قتل کرنے میں تاخیر نہیں کی جب کہ عبیدہ اور عتبہ دو دو ضربات کے تبادلے کے بعد اپنے اپنے ساتھیوں کو بچانے کی فکر میں لگ گئے لیکن حمزہ و علی رضی اللہ عنہما اپنی اپنی تلواریں لےکر عتبہ کے ساتھیوں کو ٹھکانے لگانے کے بعد اس کی طرف مڑے اور اس کے ٹکڑے ٹکڑے کرکے اسے اپنے ساتھی عبیدہ کی طرف پھینک دیا۔

صحیحین (صحیح بخاری وصحیح مسلم) میں ابی مجاز کا بیان قیس بن عباد اور ابی زر رضی اللہ عنہ کے حوالے سے پیش کرکے بتایا گیا ہے کہ آخرالذکر یعنی ابی ذر رضی اللہ عنہ نے خدا کی قسم کھا کر کہا کہ آیت قرآنی:

 **(هذَانِ خَصْمَانِ اخْتَصَمُوۡا فِيۡ رَبِّهِمۡ)** 

حمزہ رضی اللہ عنہ وعتبہ کے بارے میں یہ بتانے کے لیے اتری تھی کہ روز بدر ان دونوں کی باہمی دشمنی اور جنگ صرف اپنے اپنے معبود کے بارے میں
تھی۔ بخاری نے اپنی تفسیر میں اس آیت کی شان نزول یہی بیان کی ہے۔

بخاریؒ بیان کرتے ہیں کہ ان سے حجاج بن منہال نے اور ان کے علاوہ معتمر بن سلیمان نے اپنے والد کی زبانی ابومجاز کی یہ روایت قیس بن عباد کے حوالے سے بیان کی کہ حضرت علی رضی اللہ عنہ نے ایک روز فرمایا:

"میں قیامت میں سب سے پہلا شخص ہوں گا جو اپنے پروردگار کے سامنے دشمنوں سے اپنی دشمنی کا سبب بیان کرنے کے لیے حاضر ہوگا"۔

قیس کہتے ہیں کہ آیہ شریفہ **(هٰذَانِ خَصْمَانِ اخْتَصَمُوۡا فِيۡ رَبِّهِمۡ)** انہی اسباب کے سلسلے کی ایک کڑی بن کر نازل
ہوئی تھی جو بدر کے روز علی و حمزہ رضی اللہ عنہما اور عتبہ و شیبہ اور ولید بن عقبہ کے درمیان دشمن کی شکل میں ظاہر ہوئے تھے یعنی ایک طرف علی و
حمزہ و عبیده رضی اللہ عنہم اپنے پروردگار کے لیے اور دوسری طرف عتبہ و شیبہ اور ولید بن عقبہ اپنے معبودوں کے لیے دشمنوں کی طرح جنگ کررہے تھے۔

بخاریؒ نے اس روایت کو بطور خاص پیش کیا ہے۔ ہم اس آیہ شریفہ کی شان نزول اور وقت نزول کے بارے میں اپنی
کتاب تفسیر میں تفصیلی گفتگو کریں گے۔ (مؤلف)

اموی کہتے ہیں کہ ان سے معاویہ بن عمرو نے ابی اسحق ابن مبارک، اسماعیل بن ابی خالد اور عبداللہ البہیقی کے حوالے سے بیان کیا ہے کہ جنگ بدر میں عتبہ، شیبہ اور ولید کا بالترتیب حمزہ، عبیدہ اور علی رضی اللہ عنہم سے مقابلہ ہوا۔ پہلے عتبہ نے ان مجاہدین کے نام پوچھے تو حمزہ رضی اللہ عنہ نے کہا:

"میں خدا اور خدا کے رسول کا شیر ہوں، میرا نام حمزہ بن عبدالمطلب رضی اللہ عنہ ہے"۔

اس پر عتبہ بولا:

"تم واقعی ہمارے محترم کف سے تعلق رکھتے ہو"۔

علی رضی اللہ عنہ نے کہا:

"میرا نام عبداللہ ہے اور میں رسول اللہ (رضی اللہ عنہ) کا بھائی ہوں"۔

آخر میں عبید رضی اللہ عنہ نے بتایا "میں ان دونوں کا حلیف ہوں"۔

اس کے بعد فریقین میں جنگ ہونے لگی اور مشرکین مکہ کے تینوں جنگجو قتل ہوگئے۔

اموی اپنی اس روایت میں مزید بیان کرتے ہیں کہ کفار قریش کے ان تینوں مبارزین کا مرثیہ ہند نے کہا تھا جس نے غزوہ
احد میں حضرت حمزہ رضی اللہ عنہ کی شہادت کے بعد ان کا کلیجہ نکال کر چبایا تھا۔ ہند کے مذکورہ بالا مرثیہ کے چند اشعار بعض عرب مؤرخین نے اپنی اپنی کتابوں میں نقل بھی کیے ہیں ۔

عبید رضی اللہ عنہ کا پورا نام عبیدہ ابن حارث بن مطلب بن عبدمناف تھا (مؤلف) امام شافعیؒ فرماتے ہیں کہ انہیں عمر بن
خطاب رضی اللہ عنہ کے غلام مہجع نے غزوہ بدر ہی میں دور سے تیر مارکر شہید کردیا تھا اور وہ غزوہ بدر میں شہید ہونے والے پہلے مسلمان تھے۔ ابن اسحق کہتے ہیں کہ جب انہیں زخمی حالت میں اٹھاکر نبی کریمﷺ کے سامنے لایا گیا تو آپﷺ نے ان کا سر پکڑ کر ان کا منہ
اوپر اٹھایا اور انہیں یہ نگاہ شفقت و احترام [^1] دیکھا پھر انہیں لٹا دیا تو اٹک اٹک کر اور آہستہ آہستہ بولے:
"کاش مجھے آج ابوطالب دیکھ سکتے جنہوں نے فرمایا تھا کہ میں حق پر تھا اور حق ہی کے لیے جان دوں گا۔ آج ان کی وہ
پیشگوئی بفضل خدا پوری ہوئی"۔
اتنا کہہ کر ان کی روح قفس عنصری سے پرواز کرگئی تو رسول اللہﷺ نے ارشاد فرمایا:

"میں گواہی دیتا ہوں کہ انہوں نے درجہ شہادت پایا"۔

وفات کے وقت عبیدہ رضی اللہ عنہ کا منہ نبی کریمﷺ کے قدموں کی طرف تھا۔

ابن اسحٰق اپنی مذکورہ روایت میں امام احمدؒ کی طرح مزید کہتے ہیں کہ غزوہ بدر میں سب سے پہلے شہید ہونے والے مجاہد عبیدہ رضی اللہ عنہ تھے جن کے بعد شہادت پانے والے مجاہد بنی عدی بن نجار کے ایک شخص حارثہ بن سراقہ تھے۔ انہیں بھی دور سے تیر مار کر شہید کیا گیا تھا جب وہ حوض سے پانی پی رہے تھے۔ وہ اپنے ساتھیوں کی طرف پلٹے تھے لیکن راستے ہی میں گر کر وفات پاگئے تھے۔

صحیحین (صحیح بخاری و صحیح مسلم) میں حضرت انس رضی اللہ عنہ کے حوالے سے لکھا ہے کہ حارثہ بن سراقہ میدان جنگ کی طرف آرہے تھے کہ انہیں مغرب کی طرف سے ایک تیر آکر لگا جس کے کاری و مہلک زخم سے وہ فوراً ہی وفات پاگئے۔

اسی روایت میں مزید بیان کیا گیا ہے کہ حارثہ بن مراقد کی والدہ غزوہ بدر میں ان کی شہادت کے بعد ایک روز آنحضرتﷺ کی خدمت میں حاضر ہوئیں اور آپﷺ سے دریافت کیا:

"یا رسول اللہ (ﷺ) کیا میرا بیٹا مرکر جنت میں گیا ہے یا نہیں؟ اگر وہ جنت میں ہے تو میں صبر کرلوں گی لیکن اگر اللہ
تعالیٰ نے اسے جنت کے علاوہ کسی اور جگہ رکھا ہے تو فرما دیجیے کہ وہ کون سا مقام ہے؟"۔

آپﷺ نے ارشاد فرمایا:

---

[^1] سیرت حلبیہ میں فاشربه رسول اللہ کی جگہ فافرشہ (لٹایا) لکھا ہے۔ (مؤلف)

---

"اے بےوقوف عورت! افسوس تو کیسی باتیں کرتی ہے، تیرا بیٹا اس وقت جنت میں ہے بلکہ جنت کے اعلیٰ ترین مقام
میں ہے"۔

ابن اسحٰق کہتے ہیں کہ نبی کریمﷺ نے غزوہ بدر میں اپنے صحابہ رضی اللہ عنہم سے فرمایا تھا کہ

"جب تک انہیں حکم نہ دیا جائے وہ شہداء کی لاشیں میدان سے اٹھا کر اپنی طرف نہ لائیں لیکن دشمن کا کوئی شخص کسی مجاہد کی لاش اٹھانے کی کوشش کرے تو اے تیر چلاکر اس سے دور رکھا جائے نیز یہ کہ ہماری طرف سے تیراندازی میں دشمن پر سبقت ہوتی رہے"۔

صحیح بخاری میں یہ روایت اور حدیث نبوی ابی اسید کے حوالے سے انہی الفاظ میں پیش کی گئی ہے۔ (مؤلف)

بیہقی، حاکم، اصم، احمد بن عبدالجبار، یونس بن بکیر اور ابی اسحق کے حوالے سے عبداللہ بن زبیر رضی اللہ عنہما کی روایت پیش کرتے ہوئے کہ غزوہ بدر میں نبی کریمﷺ نے مجاہدین کو حکم دیا تھا کہ وہ ایک دوسرے کو یا عبدالرحمن کہہ کر بلائیں ۔ چنانچہ انہوں نے اسے اپنا شعار بنالیا تھا۔ اس کے علاوہ جنگ کے وقت ان کا نعرہ "احد احد" تھا[^1] جسے انہوں نے مرتے مرتے حرزجاں بنا رکھا تھا۔

اسی روایت میں بیان کیا گیا ہے کہ مختلف قبائل کے لوگوں کی پہچان کے لیے انہیں مختلف ناموں سے پکارا جاتا تھا مثلاً:
مہاجرین کو یا بنی عبدالرحمٰن، قبیلہ خزرج کے لوگوں کو یا بنی عبداللہ اور قبیلہ اوس کے لوگوں کو یابنی عبیداللہ کہہ کر آواز دی جاتی تھی اور مجاہدین کے پورے گروہ کو فیل اللہ کہا جاتا تھا۔

ابن ہشام کہتے ہیں کہ غزوہ بدر میں جملہ صحابہ رضی اللہ عنہم کا نعرہ "احد احد" تھا۔

ابن اسحٰق کہتے ہیں کہ رسول اللہﷺ عریش [^2] میں جہاں ابوبکر رضی اللہ عنہ بھی بطورِمحافظ کھڑے رہتے تھے اللہ تعالی سے اسلام کی فتح اور مسلمانوں کی امداد کے لیے جس کا وعدہ اللہ تعالیٰ نے مندرجہ ذیل آیت قرآنی میں فرمایا ہے دعا فرمارہے تھے:

 **(اِذۡ تَسْتَغِيثُوۡنَ رَبَّكُمْ فَاسْتَجَابَ لَكُمْ۔۔۔۔۔۔۔ الخ)**

امام احمدؒ فرماتے ہیں کہ انہیں ابونوح قراد اور عکرمہ بن عمار نے سماک حنفی ابوزمیل کے حوالے سے بتایا کہ آخرالذکر یعنی سماک حنفی ابوزمیل سے ابن عباس اور عمر بن خطاب رضی اللہ عنہم نے بیان کیا کہ غزوہ بدر کے روز جب رسول اللہﷺ نے اپنے صحابہ رضی اللہ عنہم کی تعداد پر نظر ڈالی تو ان کی تعداد تین سو سے کچھ زیادہ تھی۔ اس کے بعد آپ نے مشرکین کو دیکھا تو اندازہ ہوا کہ ان کی
تعداد ایک ہزار سے بھی زیادہ تھی۔ یہ دیکھ کر آپﷺ قبلہ رو ہوکر اللہ تعالیٰ سے دعا کرنے لگے جو یہ تھی: 

**اللهم ان تهلك هذه العصابة من اهل الاسلام فلا تعبد بعد في الارض ابداً۔**

---

[^1] یاد رہے کہ جب کفار مکہ حضرت بلال رضی اللہ عنہ کی تنگی پیٹھ پر کوڑے برساتے تھے یا انہیں جلتی ریت پر پیٹھ کے بل لٹا کر ان کے سینے پر پتے ہوئے گرم پتھر رکھتے تھے تو وہ بھی اس وقت "احد، احد" ہی کہتے رہتے تھے۔ (مترجم)
[^2] یہاں بلند جگہ پر چاروں طرف سے گھرا ہوا سائبان مراد ہے۔ (مترجم)

---

آپﷺ نے اسی طرح بارگاہ رب العزت میں اتنی دیر تک مسلسل مناجات کی کہ حد درجہ الحاح و زاری سے آپ کی روائے مبارک شانوں سے ڈھلک گئی ۔ یہ دیکھ کر ابوبکر (رضی اللہ عنہ) نے جو بطور ذاتی محافظ آپﷺ کے پس پشت برہنہ شمشیر لیے ایستادہ تھے
آپ کی رائے مبارک آپ کے شانوں پر دوبارہ ٹھیک کرتے ہوئے آپ سے عرض کیا:

"یا رسول اللہ(ﷺ) آپ کی اتنی ہی التجا بارگاہ الہٰی میں کافی ہوگی اور اللہ تعالیٰ آپ کی حسب وعدہ مد د فرمائے گا"۔

چنانچہ اس کے فوراً بعد یہ آیہ شریفہ آپﷺ پر نازل ہوئی:

 **(إذ تَستَغِيثُوۡنَ رَبَّكُمْ فَاسْتَجَابَ لَكُمْ۔۔۔۔۔۔۔۔۔ الخ)** 

ہم مندرجہ بالا حدیث اور آیت قرآنی کی مکمل تفسیر ان شاءاللہ عنقریب پیش کریں گے۔ (مؤلف)

مسلم، ابوداؤد اور ابن جریر کے علاوہ مکرمہ بن عمار یمانی کی بیان کردہ ایسی ہی ایک روایت کو علی بن مدینیؒ اور ترمذی نے بھی صحیح روایت قرار دیا ہے۔ اسی طرح ایک کے سوا کئی دوسرے ثقہ راویوں نے ابن عباس السدی اور ابن جریر وغیرہ کے حوالے سے مذکورہ بالا روایت پیش کرتے ہوئے اس میں مندرجہ بالا آیت قرآنی کی شان نزول کے بارے میں وہی کہا ہے جس کا ذکر مذکورہ بالا روایت میں آچکا ہے یعنی یہ آیت غزوہ بدر کے دن نبی کریمﷺ کی دعا کے فوراً بعد اُتری تھی۔

اموی بیان کرتے ہیں کہ رسول اللہﷺ کے علاوہ غزوہ بدر کے دن آپﷺ کے تمام صحابہ رضی اللہ عنہم بھی اللہ تعالی کی جناب میں اس کی امداد کے لیے گڑ گڑا کر التجا کررہے تھے ظاہر ہے کہ اللہ تعالیٰ نے اپنے رسول کے علاوہ اپنے دوسرے حق پرست بندوں کی دعا بھی قبول فرمائی تھی جس کا ثبوت مذکورہ بالا آیہ شریفہ میں لفظ "لفئتكم" سے ملتا ہے۔ یہ الفاظ ابن عباس رضی اللہ عنہما کے حوالے سے عوفی کے ہیں۔

جہاں تک مندرجہ بالا آیہ شریفہ میں لفظ "مردفین" کا تعلق ہے تو اس کا مطلب یہ ہے کہ اللہ تعالیٰ نے غزوہ بدر میں مسلمانوں کی مدد کے لیے اپنے فضل و کرم سے جو ایک ہزار فرشتے بھیجے وہ مختلف گروہوں میں منقسم تھے اور ہر گروہ پر ایک فرشتہ متعین تھا لیکن بعض راویوں نے مردفین سے مراد صف بہ صف لی ہے اور بعض نے انہیں قطار در قطار ایک کے پیچھے ایک بتایا ہے لیکن ہمارے نزدیک اس آیت میں لفظ "مردفین" کی قرآت میم پر زبر کے ساتھ فرشتوں کی صف بستگی کا ناقابل تردید ثبوت ہے۔

علی بن ابی طلحہ والبی ابن عباس رضی اللہ عنہما کے حوالے سے کہتے ہیں کہ آخرالذکر کے بقول اللہ تعالیٰ نے اپنے نبیﷺ اور مومنین کی التجا کے جواب میں جو ایک ہزار فرشتے بھیجے تھے ان میں سے پانچ سو کی جماعت حضرت جبریل علیہ السلام کے ساتھ ایک جانب تھی اور پانچ سو فرشتوں کی دوسری جماعت حضرت میکائیل کے ساتھ مومنین کے دوسری جانب تھی اور یہی سب سے زیادہ مشہور روایت ہے لیکن ابن جریر کہتے ہیں کہ ان سے مثنیٰ، اسحاق، یعقوب بن محمد زہری، عبدالعزیز بن عمران نے ربعی، ابی حویرث، محمد بن جبیر اور علی رضی اللہ عنہ کے حوالے سے بیان کیا کہ حضرت علی رضی اللہ عنہ نے فرمایا:

"جبریل علیہ السلام ایک ہزار فرشتے لےکر ہمارے لشکر کے میمنہ میں اترے جس میں ابوبکر(رضی اللہ عنہ) تھے۔ پھر میکائیل ہزار فرشتوں کو لے کر مجاہدین کے میسرہ میں اترے جس طرف میں تھا"۔

بیہقی نے اپنی کتاب "الدلائل" میں محمد بن جمیع اور علی رضی اللہ عنہ کے حوالے سے مذکورہ بالا روایت میں یہ اضافہ کیا ہے:

"اور اسرافیل بھی ایک ہزار فرشتے لےکر بدر کے میدان میں اترے اور اس طرح خود کفار سے جنگ میں مصروف
ہوئے جو رہتی دنیا تک یادگار رہے گی۔ انہوں نے لمحہ بھر میں اپنے کفار قتل کیے کہ ان کا دامن بھی خون سے رنگین ہوگیا"۔

ابن جریر کہتے ہیں کہ اس روایت کی رو سے غزوہ بدر میں رسول کریمﷺ اور صحابہ رضی اللہ عنہم کی امداد کے لیے آسمان سے نازل ہونے والے فرشتوں کی مجموعی تعداد تین ہزار ہوتی ہے لیکن یہ روایت بڑی عجیب اور مندرجہ بالا دوسری متعدد مستند روایات کے برعکس ضعیف ہے اور جیسا کہ ہم نے سطور بالا میں عرض کیا آیت قرآنی میں جو اس واقعہ سے متعلق ہے الفاظ **(بِالْفِِ مِّنَ المَلائِكَةِ
مُرْدِفیۡنَ)** ملک میں "مرد فین" کے میم کو بالفتح پڑھا جائے تو فرشتوں کی مجموعی تعداد ایک ہزار سے زیادہ آگے نہیں بڑھتی۔ واللہ اعلم (مؤلف)

بیہقی کہتے ہیں کہ انہیں حاکم، اصم، محمد بن سنان اتفراز، عبیداللہ بن عبدالمجید ابوعلی حنفی، عبیداللہ بن عبدالرحمٰن بن موہب، اسماعیل بن عوف بن عبیداللہ بن ابی رافع نے عبداللہ بن محمد بن عمر رضی اللہ عنہ کے حوالے سے بتایا کہ آخرالذکر یعنی عبداللہ بن محمد بن عمر رضی اللہ عنہ نے اپنے والد اور دادا یعنی حضرت عمر رضی اللہ عنہ کی زبانی بیان کیا کہ حضرت علی رضی اللہ عنہ نے حضرت عمر رضی اللہ عنہ سے کہا: "جب غزوہ بدر میں کچھ کفار کو قتل کرکے رسول کریمﷺ کی طرف لوٹا تو میں نے دیکھا کہ آپﷺ سجدے میں سر رکھے یاحی یاقیوم یاحی یاقیوم کا ورد فرما رہے ہیں اور اس سے زیادہ کوئی لفظ آپﷺ کی زبان مبارک سے ادا نہیں ہورہا تھا۔ چنانچہ میں دوبارہ میدان جنگ
میں چلا گیا اور جب پھر وہاں سے آپﷺ کی طرف لوٹ کر آیا تو میں نے پھر وہی دیکھا کہ آپﷺ سجدے میں ہیں اور یاحی یاقیوم یاحی یاقیوم کا ورد فرما رہے ہیں جس کے سوا اس وقت بھی میں نے آپﷺ کی زبان مبارک سے نہیں سنا۔ اس کے بعد تیسری بار جب میں میدان جنگ سے آپﷺ کی طرف لوٹ کر آیا اور اس وقت بھی آپ سجدہ میں تھے اور وہی الفاظ زبان مبارک پر تھے اور آپ نے اس وقت تک سجدے سے سر نہیں اٹھایا جب تک مسلمانوں کو کفار پر مکمل فتح حاصل نہیں ہوئی۔ یہی روایت نسائی نے غزوہ بدر سے پہلی رات اور غزوہ بدر کے دن کے بارے میں بندار، عبیداللہ بن عبدالمجید ابی علی حنفی کے حوالے سے من وعن یہی روایت نبی
کریمﷺ کی دعا کے سلسلے میں بیان کی ہے۔

اعمش نے بھی ابی اسحاق ابی عبیدہ اور عبداللہ بن مسعود رضی اللہ عنہ کے حوالے سے روز بدر آنحضرتﷺ کی دعا کا ذکر کرتے ہوئے بیان کیا ہے کہ اس روز آپ اللہ تعالی کے حضور مسلسل یہی عرض کرتے رہے: اللهم انی انشرک مهدک و وعدک۔۔۔۔۔۔۔ الخ (یااللہ میں تجھ سے تیرا وعدہ پورا کرنے کی التجا کرتا ہوں یااللہ اگر تو نے (مسلمانوں کی) اس جماعت کو ہلاک کردیا تو پھر (روئے زمین پر) تیری عبادت کرنے والا کوئی باقی نہیں رہے گا)

متعدد دوسری مستند روایات میں حضرت عائشہ رضی اللہ عنہا کی زبانی بیان کیا گیا ہے کہ کفار پر مسلمانوں کی فتح کے بارے میں اللہ کے وعدے پر پر مشتمل آیات مکہ میں نازل ہوئی تھیں لیکن ان میں جو وعدہ اللہ تعالیٰ نے آپﷺ سے فرمایا تھا اس کا ظہور غزوہ بدر کے روز آپ کی مسلسل دعا کے بعد اس وقت ہوا جب ابوبکرصدیق رضی اللہ عنہ نے آپﷺ سے آپ کو کفار پر مسلمانوں کی مکمل فتح کا مژدہ سناتے ہوئے عرض کیا: 

"یا رسول اللہ (ﷺ) سجدے سے سر اٹھائیے اللہ تعالی نے اپنا وعدہ پورا کردیا ہے"۔

نبی کریمﷺ نے (سجدے سے سراٹھا کر) فرمایا:

"(الحمدللہ) ابوبکر (رضی اللہ عنہ) تمہیں اور تمہارے ساتھ سارے مسلمانوں کو اللہ تعالی کی (بروقت) امداد مبارک ہو میں
اس وقت جبریل علیہ السلام اور دوسرے فرشتوں کو خلاء میں آسمان کی طرف پرواز کرتے ہوئے دیکھ رہا ہوں"۔

(حدیث کا مفہومی و تشریحی ترجمہ ۔ مترجم)

اس روایت سے قبل کی متعدد مستند روایات میں بیان کیا گیا ہے کہ نبی کریمﷺ غزوہ بدر کے روز ایک بار عین لڑائی کے
وقت عریش سے اترکر نیچے تشریف لائے اور مسلمانوں کو مخاطب کرکے فرمایا کہ:

"جتنے مسلمان کفار کے ہاتھوں آج شہید ہوں گے وہ سب جنت میں جائیں گے، اللہ تعالیٰ کے نزدیک وہ اس کے مقبول
بندے ہیں"۔

جب رسول کریمﷺ مسلمانوں سے یہ ارشاد فرمارہے تھے تو اس وقت بنی سلمہ کے بھائی عمیر بن حمام ہاتھ میں کچھ پھل
لیے کھا رہے تھے۔ انہوں نے آپ کا یہ ارشاد گرامی سنتے ہی تلوار سنبھالی اور یہ کہتے ہوئے کہ:

"میں آج جب تک شہید نہ ہوجاؤں گا مجھ میں اور ان دوسرے شہیدوں میں جو مجھ سے پہلے شہید ہوچکے ہیں یقیناً کافی
فاصلہ رہے گا"۔

کفار کی صفوں میں دندناتے ہوئے گھستے چلے گئے اور ان سے بڑی بہادری کے ساتھ معرکہ آرائی کے بعد آخرکار شہید ہوگئے۔

ابوداؤد اسرائیل کی بعض روایات کے حوالے سے فرماتے ہیں کہ جب غزوہ بدر میں رسول اکرمﷺ عریش سے اُتر کر مسلمانوں کی صفوں میں تشریف لائے تو آپﷺ نے ملاحظہ فرمایا کہ صحابہ رضی اللہ عنہم نہایت صبر و سکون کے ساتھ کفار سے جہاد میں مصروف تھے اور مسلسل ذکر الہی کثرت سے کیے جا رہے تھے۔ اس کے بعد آپﷺ نے وہی الفاظ مسلمانوں کو مخاطب کرکے فرمائے جو سطور بالا میں
درج کیے جاچکے ہیں ۔ مسلمانوں کے اس صبر و استقامت اور ذکر الہی کی کثرت کا ذکر اس آیت میں بھی آیا ہے: **(يَا اَيُّهَا الَّذِيۡنَ آمَنُوۡا اِذَا لَقِيۡتُمُ۔۔۔۔۔۔۔ الخ)** یک یعنی بدر میں میں لڑائی کے وقت اللہ تعالیٰ کا ذکر جو مسلمان کثرت سے کررہے تھے اور لڑائی میں ثابت قدمی کا ثبوت دے رہے تھے وہ اللہ تعالیٰ کے اس حکم کی تعمیل تھی جو اس نے انہیں اس آیت میں دیا تھا۔[^1]

ان روایات کے علاوہ غزوہ بدر اس میں اللہ تعالیٰ کے حکم سے اہل اسلام کی امداد کے لیے فرشتوں کی آمد اور دیگر کوائف کا ذکر متعد دروایات میں آیا جن کی تفصیلات سے ہم نے یہاں بخوف طوالت احتراز کیا ہے۔ (مؤلف)

---

[^1] یہ آیت اور اس کا ترجمہ پہلے پیش کیاجا چکا ہے۔ (مترجم)

---

## مقتل ابی البختری بن ہشام

ابن اسحٰق کہتے ہیں کہ نبی کریمﷺ نے ابی الکتری کے قتل سے مجاہدین کو منع فرمایا تھا کیونکہ وہ آپ کی قوم کے قریب ترین کف میں سے تھا اور اس کی ایک وجہ یہ بھی تھی کہ اس نے مکے میں آپ کو کبھی کوئی تکلیف نہیں دی تھی اور نہ کبھی کفار کی طرح کوئی ایسا کام کیا تھا جو آپ کو ناگوار ہوتا۔ اس کے علاوہ وہ کفارمکہ کے اس باہمی معاہدے کو منسوخ کرانے میں پیش پیش تھا جو انہوں نے آنحضرتﷺ سے ہر بات میں عدم تعاون بلکہ مکے سے اخراج کے لیے تیار کیا تھا۔ لہذا جب وہ غزوہ بدر میں مقابلے کے لیے
انصار کے حلیف مجذر بن زیاد بکوی کے سامنے آیا تو وہ بولے: "ہمیں رسول اللہ(ﷺ) نے حکم دیا ہے کہ تمہیں قتل نہ کیا جائے"۔ مجذر سے یہ سن کر اس نے پوچھا : "اور میرے اس ساتھی کے بارے میں جو میرے محافظ کی حیثیت سے اس وقت میرے ساتھ ہے ان کا کیا حکم ہے؟" مجذر نے کہا: "رسول اللہ(ﷺ) نے صرف تمہارے قتل سے باز رہنے کا حکم دیا ہے، تمہارے اس ساتھی کے بارے میں ہمیں آپ کا یہ حکم نہیں ہے۔ اس کے جواب میں وہ بولا:

"اگر میں نے اپنے اس ساتھی کو تمہارے رحم و کرم پر چھوڑ دیا تو مکے کی عورتیں تک یہی کہیں گی کہ میں نے اپنی جان بچانے کے لیے ایسا کیا ہے"۔

ابی بختری کا ساتھی اور اس کا محافظ بنی لیث کا ایک شخص جنادہ بن ملیحہ تھا۔ مجذر کی بات سن کر وہ ان پر حملہ آور ہوا جس میں ابی البختری بھی شامل ہوگیا جس کی وجہ سے مجذر نے اپنے دفاع کی کوئی دوسری راہ نہ پاکر ان دونوں کو قتل کردیا۔

مجذر پر حملے کے وقت ابی البختری کی زبان پر یہ شعر تھا۔

ترجمہ: "میں اس وقت تک جنگ سے باز نہیں آؤں گا، جب تک اپنے ساتھی کو نہ بچالوں یا خود بھی قتل ہوجاؤں"۔[^1]

ابی البختری کے جواب میں مجذر بن زیاد بلوی کو بھی عرب کے دستور کے مطابق کچھ رجزیہ شعر پڑھتے ہوئے ان دونوں کو قتل کرنا پڑا۔ نبی کریمﷺ نے ابی البختری کے قتل پر اظہار افسوس فرمایا لیکن حالات کے پیش نظر مجذر بن زیاد بلوی کے عمل کو ضروری اور جائز قرار دیتے ہوئے حکم کی خلاف ورزی پر انہیں معاف فرمادیا۔

ظاہر ہے کہ اگر مجذر ابی زیاد اگر ابی البختری اور اس کے ساتھی کو قتل نہ کرتے تو ان کے ہاتھوں خود قتل ہوجاتے۔ یہی بات آنحضرتﷺ نے انہیں معاف فرماتے ہوئے ارشاد فرمائی تھی۔ (مؤلف)

---

[^1] ابن ہشام نے اس شعر میں "جب تک میں تمہیں قتل نہ کر دوں" لکھا ہے۔
[^2] ابن هشام مجذر کے رجزیہ اشعار میں "طاغین" کی جگہ ابی بختری اور اس کے ساتھی کو "ضاربین" (حملہ آور) لکھا ہے۔ (مؤلف)

 ---

## مقتل امیہ بن خلف

ابن اسحٰق فرماتے ہیں کہ ان سے یحیی بن عباد بن عبداللہ بن زبیر رضی اللہ عنہما نے اپنے والد کے حوالے سے بیان کیا اور انہیں عبداللہ بن ابوبکر رضی اللہ عنہ انے بھی عبدالرحمٰن بن عوف رضی اللہ عنہ کے حوالے سے آخرالذکر کی زبانی یہ واقعہ سنایا۔ عبدالرحمٰن بن عوف رضی اللہ عنہ نے بتایا:

امیہ بن خلف مجھ سے مکہ میں اکثر ملتا رہتا تھا کیونکہ ہم دونوں میں دوستی تھی ۔ اس وقت میرا نام عبد عمرو تھا لیکن اسلام لانے کے بعد میرا نام عبدالرحمٰن ہوا۔ امیہ بن خلف مجھ سے ان دنوں کہا کرتا تھا کہ اسے میرا وہی پہلا نام پسند تھا جو میرے والد نے رکھا تھا یعنی عبد عمرو اور وہ مجھ سے یہ بھی کہا کرتا تھا کہ وہ مجھے میرے نئے نام سے نہیں بلائے گا جو اسے ناپسند تھا اور جس سے وہ پہلے
واقف نہ تھا مگر میں اس سے کہا کرتا تھا کہ مجھے اس کا میرے پہلے نام سے بلانا پسند نہیں ہے۔ تاہم وہ مجھے جس نام سے چاہے آواز دے۔ اس پر وہ بولا: "تو اب تم اللہ کے بندے ہوگئے ہو"۔ میں نے کہا: "ہاں" اس کے بعد جب اس نے مجھے عبد الرحمٰن کہہ کر مخاطب کیا تو مجھے اس کی زبان سے بھی اپنا یہ نیا نام پسند آیا اور ہم دونوں اس روز دیر تک باتیں کرتے رہے"۔

عبدالرحمٰن بن عوف رضی اللہ عنہ نے مزید بیان کیا:

"جب غزوہ بدر کے روز وہ مجھے ملا تو میں مسلمانوں کی طرف سے فوجی لباس میں تھا اور میرے ہاتھ میں نیزہ تھا اور وہ اپنے بیٹے علی کا ہاتھ اپنے ہاتھ میں لیے کھڑا تھا مجھے دیکھ کر وہ بولا: "یا عبداللہ" میں نے کہا: "ہاں کہو'' اس نے کہا: ہم تو دوست ہیں، پھر تم یہ نیزہ میری طرف کیوں کیے ہوئے ہو؟" اس سے یہ سن کر میں نے نیزہ ایک طرف ہٹاکر اس سے اپنی پہلی دوستی کی بناء پر اس کا اور اس کے بیٹے کا ہاتھ پکڑ لیا۔ وہ بولا: "آج کا جیسا دن میں نے پہلے کبھی نہیں دیکھا تھا، پھر ہم ٹہلتے ہوئے ایک طرف چلے گئے۔ اس کے بعد اس نے مجھ سے پوچھا: "کیا تم اپنے لوگوں میں اس شخص کو جانتے ہو جس کی داڑھی سینے تک پھیلی ہوئی ہے؟" میں نے اس سے پوچھا: "کیا تم حمزہ (رضی اللہ عنہ) کی بات کر رہے ہو؟ وہ بولا: "ہاں وہ ہم باپ بیٹوں کے خون کا پیاسا ہے لیکن اسے ابھی تک ہمیں قتل کرنے کا موقع نہیں ملا"۔ پھر اس نے پوچھا: "کیا تمہیں دودھ چاہیے؟"۔ ابھی وہ مجھ سے یہ بات کہہ ہی رہا تھا کہ ایک طرف سے بلال (رضی اللہ عنہ) آگئے اور انہیں میرے ساتھ دیکھ کر سخت ناراض ہوئے کیونکہ امیہ بن خلف ان پر مکے میں حد سے زیادہ ظلم کیا کرتا تھا۔ بلالؓ اسے دیکھ کر بولے: "اے کافروں کے سرگروہ! میں آج تجھے ہرگز نہیں چھوڑوں گا"۔ میں بلالؓ سے کہتا ہی رہ گیا کہ یہ دونوں میرے قیدی ہیں لیکن وہ ان کی طرف تلوار کھینچ کر جھپٹے اور آناً فاناً دونوں کو قتل کردیا"۔

ابن اسحٰق کہتے ہیں کہ اس کے بعد عبدالرحمٰن بن عوف رضی اللہ عنہ پید اکثر کہا کرتے تھے:

"الله بلال رضی اللہ عنہ پر رحم کرے انہوں نے میرے قیدیوں
کو قتل کردیا تھا"۔

## مقتل ابوجہل لعنۃ اللہ علیہ

ابن ہشام کہتے ہیں کہ جب ابوجہل جنگ کے لیے میدان میں آکر مجاہدین اسلام کی طرف بڑھا تو یہ رجزیہ کلام اس کی
زبان پر تھا:

"جنگ میں کوئی میرا مقابلہ نہیں کرسکتا'' میرا طرز حرب و ضرب بےمثال ہے میری ماں نے مجھے تخلیق ہی اس کے لیے کیا ہے"۔

ابن اسحٰق فرماتے ہیں کہ جب نبی کریمﷺ غزوہ بدر میں مجاہدین اسلام کی صف بندی سے فارغ ہوئے تو آپﷺ نے جیسا کہ ثور بن زید نے عکرمہ، ابن عباس اور عبداللہ بن ابوبکر رضی اللہ عنہم کے حوالے سے بیان کیا، ابوجہل پر خصوصی نظر رکھنے کا حکم دیا تھا۔ انہی حوالوں سے بنی سلمہ کے بھائی معاذ بن عمرو بن جموح رضی اللہ عنہما کا ذکر کیا گیا ہے جنہوں نے بتایا:

"میں نے دیکھا کہ ابوجہل ایک اونچی جھاڑی کے قریب کھڑا ہوا جنگ کا نظارہ کررہا ہے۔ اس کے ساتھیوں کا خیال تھا
کہ مجاہدین میں سے وہاں تک کسی کی رسائی نہیں ہوسکے گی لیکن میں کسی نہ کسی طرح اس کے قریب جاپہنچا اور اس پر حملہ آور ہوا مگر نہ جانے کیسے میری تلوار اس کے جسم سے اچٹتی ہوئی اس کی پنڈلی پر پڑی اور اسی وقت اس کا بیٹا عکرمہ بھاگتا ہوا میری طرف آیا اور اس نے مجھ پر حملہ کرکے میرا ایک ہاتھ کاٹ ڈالا۔ اس کے دوسرے حملے میں اس کی تلوار میرے ایک پہلو کی طرف آئی لیکن اس کا یہ وار اوچھا تھا اس لیے صرف میرے پہلو کی جلد اتر گئی۔ اس کی وجہ یہ تھی کہ میں نے اپنی پشت کا دھیان نہیں رکھا تھا۔ بہرحال اس کے بعد میں جنگ کے قابل نہیں رہا تھا۔ تاہم مجھے اتنا یاد ہے کہ کچھ مجاہدین مجھے اٹھاکر اپنی صفوں میں لے گئے تھے۔ ابن اسحق فرماتے ہیں کہ معاذ بن عمرو بن جموح، حضرت عثمان رضی اللہ عنہم کے دور خلافت تک زندہ تھے۔

ابن اسحٰق مذکورہ بالا حوالوں سے بیان کرتے ہیں کہ معاذ بن عمرو رضی اللہ عنہما کے بعد معوذ بن عفراء رضی اللہ عنہ نے ابوجہل پر حملہ کرکے اسے اتنا زخمی کردیا تھا کہ اس میں زندگی کی تھوڑی سی رمق ہی باقی رہی تھی۔ اس لیے وہ اسے چھوڑ کر آگے بڑھ گئے تھے اور پھر کفارت جنگ کرتے ہوئے شہید ہوگئے تھے۔

اس کے بعد عبداللہ بن مسعود رضی اللہ عنہ اپنی پشت سے خبردار رہتے ہوئے جس کا حکم آنحضرتﷺ نے جملہ مجاہدین کو دے رکھا تھا ابوجہل کی طرف بڑھے۔ عبداللہ بن مسعود رضی اللہ عنہ کہتے ہیں: "جب میں ابوجہل کے پاس پہنچا تو وہ بہت زخمی تھا لیکن اس کی سانس چل رہی تھی۔ بعد میں مجھے معلوم ہوا کہ مجھ سے پہلے مجاہدین میں سے دو کم عمر لڑکوں نے اس پر دائیں اور بائیں جانب سے بہادری کے ساتھ بھرپور حملہ کرکے پہلے اس کی سواری اور پھر اس کی ٹانگیں کاٹ والی تھیں۔ بہرحال جب میں اس کے قریب پہنچا
تو ان نے مشکل سے میری طرف نگاہیں اٹھائیں۔ میں نے اسے فوراً پہچان لیا کیونکہ وہ ابوجہل ہی تھا جس سے مجھے مکے میں سخت ایذائیں دی تھیں۔ میں نے اس کے گلے پر پاؤں رکھ کر کہا: "اے اللہ کے دشمن! تو نے دیکھا کہ تجھے اللہ تعالی نے کیسا ذلیل کیا ہے یہ کہہ کر میں نے اس کا سر کاٹا اور اسے لے جاکر حضور نبی کریم(ﷺ) کی خدمت میں پیش کرتے ہوئے آپﷺ سے عرض کیا، یا رسول اللہ(ﷺ) یہ کفار کے سرگروہ اور اللہ تعالیٰ کے سب سے بڑے دشمن ابوجہل کا سر ہے۔ میری زبان سے یہ سن کر آپﷺ نے فرمایا: "اللہ وہ ہے جس کے سوا کوئی معبود نہیں" میں نے عرض کیا: آپﷺ نے بالکل درست فرمایا۔ اس کے بعد آپﷺ نے اللہ تعالی کا شکر ادا فرمایا۔

ابن اسحٰق ہی کی طرح یہ روایت صحیحین (صحیح بخاری اور صیح مسلم) میں بھی یوسف بن یعقوب بن ماجشون کی زبانی صالح بن ابراہیم بن عبدالرحمن بن عوف اور آخرالذکر کے حوالے سے درج کی گئی ہے۔ عبدالرحمٰن بن عوف بیان فرماتے ہیں: "میں غزوۂ بدر کے روز میدان جنگ میں کھڑا اپنے دائیں بائیں دیکھ رہا تھا تو میں نے انصار کے دو نوعمر لڑکوں کو دو آدمیوں کے درمیان کھڑے دیکھا۔ وہ دونوں وہاں اپنے نیزے تانے کھڑے تھے۔ یہ دیکھ کر میں ان کے قریب گیا تو ان میں سے ایک نے مجھ سے پوچھا: چچا! کیا آپ ابوجہل کو پہچانتے ہیں؟ میں نے کہا: ہاں مگر تمہیں اس سے کیا کام ہے؟ وہ بولا: "میں نے سنا ہے کہ وہ رسول اللہ (ﷺ) کو (نعوذ باللہ) گالیاں دیتا ہے میں آج اسے قتل کردوں گا یا خود قتل ہوجاؤں گا۔ اس کے ساتھی نے بھی مجھے سے بالکل یہی کہا۔ اس کے بعد عبد الرحمٰن بن عوف رضی اللہ عنہ فرماتے ہیں: ''ان سے یہ سن کر میں نے بحیرت ان کی طرف غور سے
دیکھا کیونکہ ان کے قد میرے گھٹنوں سے بمشکل ذرا ہی اونچے ہوں گے۔ پھر ان میں سے ایک چپکے سے بولا: "چچا! آپ مجھے اشارہ کرکے اس کی شکل دکھلا دیجیے دوسرا بھی مجھ سے چپکے چپکے وہی سوال کررہا تھا، میں نے ان سے پوچھا: "تم اس کا کیا کروگے؟ وہ بولے: "ہم نے اللہ تعالیٰ سے اس کے قتل کا عہد کررکھا ہے۔ میں نے ان کی بےصبری کا اندازہ کرکے ابوجہل کی طرف اشارہ کردیا جسے بطور محافظ اس کے ساتھی گھیرے کھڑے تھے لیکن وہ دونوں نوعمر لڑکے بجلی کی طرح ابوجہل کی طرف دوڑے اور
میرے دیکھتے ہی دیکھتے دونوں نے بڑی صفائی کے ساتھ دائیں بائیں جانب سے اس پر حملہ کرکے اسے قتل کردیا۔ وہ دونوں عفراء کے بیٹے تھے"۔

یہی روایت صحیحین میں پیش کرتے ہوئے ابی سلیمان تیمی اور انس بن مالک کے حوالے سے بیان کیا گیا ہے کہ جب ابوجہل کا سر نبی کریم(ﷺ) کی خدمت میں پیش کیا گیا تو آپﷺ نے دریافت فرمایا: "اسے قتل ہوتے اپنی آنکھوں سے کس نے دیکھا ہے اور اسے کس نے قتل کیا ہے؟'' آپﷺ کے اس سوال پر ابن مسعود رضی اللہ عنہ نے آگے بڑھ کر عرض کیا: "حضور اسے قتل ہوتے میں نے اپنی آنکھوں سے دیکھا ہے اور اسے عفراء کے بیٹوں نے قتل کیا ہے۔ اسی روایت بن بخاری آگے چل کرابی اسامہ اسماعیل بن قیس اور ابن مسعود رضی اللہ عنہ کے حوالے سے لکھتے ہیں کہ جب ابن مسعود رضی اللہ عنہ نے ابوجہل کے سر پر تلوار تانتے ہوئے اس سے پوچھا: اللہ تعالیٰ کے لیے کلمات کفر بکنے والے! اب بتا اور دیکھ کہ اللہ تعالیٰ نے تجھے کیسا ذلیل کیا ہے تو وہ بولا: "میرے جتنے آدمی تم لوگ اب تک قتل کرچکے ہو اس سے زیادہ اور کیا چاہتے ہو؟" بخاری اس کے بعد ابن مسعود رضی اللہ عنہ کا قول پیش کرتے ہیں:

 "میں نے ابوجہل کے سر پر ایک سخت ضرب لگائی کیونکہ وہ بھی مکے میں میرے سر پر ایسی سخت ضربات لگاتا تھا کہ اس کے ہاتھ تھک کر کمزور پڑ جاتے تھے"۔[^1]

اس کے بعد ابن مسعود رضی اللہ عنہ کہتے ہیں: "پھر میں نے اس کی تلوار لےکر اس کا سر تن سے جدا کردیا'' ابن مسعود رضی اللہ عنہ کہتے ہیں کہ: 
"کہ افسوس ہم اس وقت اس کا سر لے جاکر اہل مکہ کو نہیں دکھا سکتے تھے۔ بہرکیف میں اس کا سر لےکر آنحضرت(ﷺ) کی خدمت میں حاضر ہوا اور عرض کیا: "اس کا سر میں نے کاٹا ہے اس پر آپﷺ نے ارشاد فرمایا: "اللہ وہی ہے جس کے سوا کوئی معبود نہیں اس کے بعد آپ نے مجھ سے یہی الفاظ تین بار کہلوائے اور اس کے بعد دوسرے لوگوں کو طلب فرمایا۔

بیہقی متعدد مستند حوالوں سے بیان کرتے ہیں کہ جب آنحضرتﷺ کو ابوجہل کے قتل کی خوشخبری سنائی گئی تو آپﷺ نے اللہ تعالی کا شکر ادا کیا اور خدا پر اپنے ایمان کا تین بار اعادہ فرماتے ہوئے فرمایا: "اللہ کے سوا کوئی معبود نہیں، اس نے آج مجھے ابوجہل کو (جو اس کا سب سے بڑا دشمن تھا) مقتول دکھایا ہے"۔

بیہقی ہی دوسرے متعدد حوالوں سے بیان کرتے ہیں کہ جب نبی کریم (ﷺ) کو ابوجہل کے قتل اور مسلمانوں کی فتح کی خبر سنائی گئی تو آپﷺ نے اس وقت شکرانے کی دو رکعت نماز ادا فرمائی۔

ابن ابی الدنیا بیان کرتے ہیں کہ انہیں ان کے والد اور ہشام نے اور ان دونوں کے علاوہ مجالد نے شعبیؒ کے حوالے سے
بتایا کہ غزوہ بدر کے دن مسلمانوں میں سے ایک شخص نے نبی کریمﷺ سے عرض کیا کہ "اس نے ایک شخص کو زمین کے اندر سے نکلتے دیکھا اور پھر دیکھا کہ وہ اس گرز سے جو اس کے ہاتھ میں تھا ایک دوسرے شخص کے سر پر ضربات لگا رہا ہے جس کے بعد وہ زمین کے اندر چلا گیا۔ آپﷺ نے فرمایا:

"وہ شخص جو زمین سے نکلا تھا ایک فرشتہ تھا اور جس کے سر پر اس نے ضربات لگائیں ابوجہل تھا۔ یہی فرشتہ روز قیامت اس کے سر پر اسی طرح ضربات لگائے گا"۔

اموی نے اپنی کتاب "مغازیہ" میں یہ روایت بیان کرتے ہوئے مذکورہ بالا حدیث نبوی میں ان الفاظ کا اضافہ کیا ہے:

"یہی فرشتہ قیامت تک ابوجہل کے سر پر اپنے گرز سے اسی طرح ضربات لگاتا رہے گا"۔

ابن اسحٰق بیان فرماتے ہیں کہ بنی عبدشمس کے حلیف عکاشہ بن محصن بن حرثان اسدی نے غزوہ بدر کے روز اس شدت سے جنگ کی کہ ان کی تلوار ٹوٹ گئی۔ وہ اس تلوار کو لےکر رسول اللہ(ﷺ) کے پاس آئے تو آپﷺ نے انہیں ایک اور تلوار عطا فرمائی جس کا قبضہ کھجور کی (مضبوط) لکڑی کا تھا۔ وہ تلوار عکاشہ کو دےکر فرمایا: "جاؤ اب اسے لے کر جنگ میں شریک ہوجاؤ"۔ عکاشہ رضی اللہ عنہ کہتے ہیں کہ جب میں نبی کریمﷺ سے وہ تلوار لےکر میدان جنگ کی طرف پلٹا تو میں نے دیکھا کہ میرے ہاتھ میں ایک بڑی لمبی مضبوط چاندی کی طرح چمکتے ہوئے فولاد کی تلوار تھی اور میں دشمنوں پر مکمل فتح تک اسی تلوار سے لڑتا رہا"۔

---

[^1] مصری نسخے میں اس جگہ "ضعف'' (کمزور پڑ جاتے تھے) کی بجائے "صفقت" (مشکل ہوجاتے تھے) لکھا ہے۔ (مؤلف)

---

ابن اسحٰق اس روایت میں مزید بیان کرتے ہیں کہ اس "تلوار کا نام "عون" تھا اور حضرت عکاشہ رضی اللہ عنہ نے آنحصرتﷺ کے ساتھ پھر جتنے غزوات میں شرکت کی وہ برابر اسی تلوار سے جہاد کرتے رہے۔ یہ تلوار ان کے ہاتھ سے اس وقت پھوٹی جب وہ یوم ردہ میں طلیحہ اسدی کے ہاتھوں قتل ہوئے۔ طلیحہ اسدی بعد میں مسلمان ہوگئے تھے۔ ان کے اسلام لانے کا تفصیلی حال لانے ہم ان شاءاللہ آگے چل کر حسب موقع بیان کریں گے۔ (مؤلف)

ابن اسحٰق بیان فرماتے ہیں کہ عکاشہ رضی اللہ عنہ وہی شخص تھے کہ جب رسول اللہ ﷺ ایک روز مسلمانوں کو یہ بشارت دی تھی کہ آپﷺ کی امت کے سترہزار آدمی قیامت کے روز حساب کتاب کے بغیر اللہ تعالیٰ کے حکم سے جنت میں داخل ہوں گے تو عکاشہ رضی اللہ عنہ نے آپﷺ سے عرض کیا تھا: "یا رسول اللہ(ﷺ) دعا فرمائیے کہ میں بھی آپ کے ان ستر ہزار امتیوں میں شامل کیا جاؤں تو آپﷺ نے آپ کے حق میں یہ دعا فرمائی تھی: "**اللهم اجعله منهم**" (یااللہ اسے (عکاشہ کو) انہی میں شامل فرمادے)"

یہ حدیث صحاح ستہ کے علاوہ احادیث "حسان'' وغیرہ میں بھی پیش کی گئی ہے۔ (مؤلف)

ابن اسحاق کہتے ہیں کہ ایک روز رسول اللہﷺ نے اپنے صحابہ رضی اللہ عنہم سے ارشاد فرمایا: "وہ ہم عربوں میں فارس (ایران) کا سب سے بہتر آدمی ہے۔ آپ کی زبان مبارک سے یہ سن کر صحابہ کرام رضی اللہ عنہم نے آپﷺ سے پوچھا: یا رسول اللہ(ﷺ) وہ کون ہے؟ آپﷺ نے فرمایا: "عکاشہ بن محصن'' آپ کا یہ جواب سن کر صحابہ رضی اللہ عنہم نے پوچھا: "اور ضرار بن ازور کے بارے میں آپ کی رائے عالی کیا ہے؟ وہ بھی تو ہم میں سے ہیں''۔ آپﷺ نے فرمایا: "وہ ہم میں سے (یا تم میں سے) نہیں ہیں کیونکہ وہ حلف کے ذریعہ (یعنی حلیف بن کر) ہم میں شامل ہوئے ہیں۔

واقدی نے اپنی کتاب "دلائل" میں اسامہ بن زید رضی اللہ عنہ، داؤد بن حصین اور عبدالاشہل کے کچھ لوگوں کے حوالے سے لکھا ہے کہ غزوہ بدر میں عکاشہ بن محسن کی تلوار کی طرح مسلمہ بن حریش کی تلوار بھی ٹوٹ گئی تھی تو رسول اللہ(ﷺ) نے انہیں ابن ارطاب کی ایک لکڑی دےکر فرمایا تھا: "جاؤ اسے لے جاکر جہاد کرو'' سلمہ بن حریش کے ہاتھ میں آکر وہی لکڑی نہایت مضبوط چمکتی تلوار بن گئی تھی۔ وہ لکڑی جو بہترین تلوار کا کام دیتی تھی پھر کبھی مسلمہ بن حریش کے ہاتھ سے اس وقت تک نہیں چھوٹی جب تک
وہ جسد ابوعبیدہ پر شہید نہیں ہوئے۔

## رسول اللہﷺ کی دعا سے قتادہ رضی اللہ عنہ کی بصارت کا اعادہ

بیہقی اپنی کتاب "الدلائل" میں لکھتے ہیں کہ انہیں ابوسعد مالینی ابواحمد بن عدی، ابویعلی، یحییٰ الحمانی اور عبدالعزیز بن غسیل کی زبانی عاصم بن عمر بن قتادہ، ان کے والد اور دادا قتادہ بن نعمان کے حوالے سے معلوم ہوا کہ آخرالذکر کی بینائی غزوہ بدر میں ان کے سر پر شدید چوٹ آنے سے جاتی رہی تھی۔ لوگوں نے انہیں علاج یا آنکھوں کے عدسے جن میں سخت تکلیف تھی قطعی طور پر نکلوانے کا مشورہ دیا تھا لیکن انہوں نے انکار کر دیا تھا اس کے بجائے انہوں نے نبی کریمﷺ سے دعا کے لیے استدعا کی تھی اور آپ نے ان کی آنکھوں پر اس طرح دست مبارک رکھا تھا جس سے نہ صرف ان کی آنکھوں کے ڈھیلوں کی تکلیف قطعاً جاتی رہی تھی بلکہ ان کی بینائی اس طرح عود کر آئی تھی جیسے ان کی بصارت کبھی زائل ہی نہ ہوئی ہو۔

<u>**اسی قبیل کا ایک اور واقعہ:**</u>

بیہقی کہتے ہیں کہ انہیں ابوعبداللہ الحافظ محمد بن صالح، فضل بن محمد شعرانی ابراہیم بن منذر، عبدالعزیز بن عمران اور رفاعہ بن یحییٰ نے معاذ بن رفاعہ بن رافع اور آخرالذکر کے والد رافع بن مالک کے حوالے سے بتایا کہ رافع بن مالک نے بیان کیا:

"جب غزوہ بدر کے روز لوگ ابی بن خلف کے پاس جمع ہورہے تھے تو میں بھی اس کے نزدیک گیا اور میں نے دیکھا کہ اس کی زرہ کی کچھ کپڑیاں اس کی بغل سے الگ ہوکر لٹک رہی ہیں۔ میں نے وہ کڑیاں اپنی تلوار سے کاٹ دیں اور اس دوران میں شاید میری تلوار کی نوک اس کی بغل کے نچلے حصے میں چبھ گئی۔ پھر جب میں وہاں سے اپنی صفوں میں واپس آیا تو نہ جانے ایک تیر کدھر سے آکر میری آنکھ میں پیوست ہوگیا جس سے میری وہ آنکھ بالکل ناکارہ ہوگئی اور میں درد سے تڑپنے لگا۔ اسی حالت میں مجھے رسول اللہﷺ کی خدمت میں لے جایا گیا۔ آپ نے اپنا لعاب دہن میری اس آنکھ میں لگاکر اللہ تعالیٰ سے میرے حق میں دعا فرمائی تو نہ صرف میری اس آنکھ کی تکلیف جاتی رہی بلکہ مجھے ایسا محسوس ہوا کہ جیسے میری اس آنکھ میں تیر لگا ہی نہیں تھا"۔

یہ روایت بظاہر بڑی عجیب معلوم ہوتی ہے۔ اسی لیے شائد کسی مؤرخ نے اس سے استنباط نہیں کیا بلکہ کسی محدث نے اسے استخراج بھی نہیں کیا۔ تاہم اس میں جو حوالے دیئے گئے وہ بڑے جید اور مستند ہیں۔ (مؤلف)

## مقام بدر میں سرداران کفر کا پڑاؤ

ابن اسحاق فرماتے ہیں کہ ان سے یزید بن رومان نے عروہ اور حضرت عائشہ رضی اللہ عنہا کے حوالے سے آخرالذکر کا بیان نقل کیا یعنی حضرت عائشہ رضی اللہ عنہا نے فرمایا کہ جب رسول اللہﷺ نے اپنے صحابہ رضی اللہ عنہم کو بدر میں پڑاؤ کا حکم دیا اور انہوں نے وہاں پڑاؤ ڈال لیا تو آپ نے چند لوگوں سے فرمایا کہ وہ مشرکین قریش کے پڑاؤ کا سراغ لگائیں۔ چنانچہ انہوں نے آگے بڑھ کر ادھر ادھر چھان بین کی تو دیکھا کہ قریب کے ایک ٹیلے کے کسی قدر نشیب میں امیہ بن خلف چھپا ہوا لشکر اسلام کے پڑاؤ کی طرف دیکھ رہا
ہے۔ جب یہ لوگ اسے وہاں سے پکڑنے اور نکالنے کے لیے چپکے چپکے گربہ خرامی سے آگے بڑھے تو وہ ان کے قدموں کی آہٹ سنتے ہی پیچھے ہٹ کر بھاگنے لگا لیکن بدبختی سے اس کا پاؤں پھسل گیا۔ اس نے اوپر کی جھاڑی پکڑ کر سنبھلنے کی کوشش کی تو مزید بدبختی یہ ہوئی کہ وہ جھاڑی اس کا بوجھ نہ سنبھال سکی اور جڑ سے اکھڑ کر مٹی اور پتھروں سمیت اس پر جا پڑی جس سے وہ لڑھکتا ہوا ٹیلے کے دوسری طرف نشیب میں چلا گیا جہاں مشرکین قریش نے پڑاؤ ڈال رکھا تھا۔ اس طرح اسلامی لشکر کے ان لوگوں کو کفارے پڑاؤ کا آسانی سے پتہ چل گیا۔

اس کے بعد حضرت عائشہ رضی اللہ عنھا بیان فرماتی ہیں کہ جب رسول اللہﷺ کو قریش کے پڑاؤ کا علم ہوگیا تو آپ نے انہیں مخاطب کرکے بہ آواز بلند فرمایا: "اے اس ٹیلے کے دوسری طرف نشیب میں پڑاؤ ڈالنے والو! جو وعدہ میرے رب نے مجھ سے فرمایا تھا وہ میں نے سمجھ لیا تھا لیکن تمہارے رب نے جو کچھ تمہیں (میرے ذریعہ) بتایا تھا کیا وہ تم نے سمجھ لیا تھا؟"۔

(حدیث نبوی کا تشریحی ترجمہ- مترجم)

حضرت عائشہ رضی اللہ عنہا فرماتی ہیں کہ صحابہ رضی اللہ عنہم نے آپﷺ کی زبان مبارک سے یہ کلمات سن کر آپ سے عرض کیا: "یا رسول اللہ(ﷺ) ان غافل اور مردہ قلب لوگوں سے جو کچھ آپ فرما رہے ہیں کیا وہ اسے سن اور سمجھ رہے ہیں؟" آپﷺ نے فرمایا: "ہاں وہ میری باتیں سن تو رہے ہیں لیکن وہ انہیں قبول نہیں ہیں بعد میں معلوم ہوا کہ آپ کی آواز کفار تک پہنچ رہی تھی اور وہ اسے صاف صاف سن رہے تھے"۔

یہی روایت امام احمدؒ نے ابن ابی عدی، حمید اور انس کے حوالے سے شیخین (حضرت ابوبکر اور حضرت عمر رضی اللہ عنہما) کی سند کے ساتھ بیان کی ہے۔

ابن اسحٰق فرماتے ہیں کہ بعض اہل علم نے ان سے بیان کیا کہ رسول اللہ ﷺ نے اس رات قریش کو مخاطب کرکے فرمایا تھا: "یا اہل التقلیب (نشیب میں پڑاؤ ڈالنے والو) نبی کے قریبی لوگوں میں تم کتنے برے لوگ ہوکر جب تم نے مجھے جھٹلایا تو دوسرے لوگوں نے میری تصدیق کی جب تم نے مجھے نکالا تو دوسرے لوگوں نے مجھے اپنے ہاں جبکہ میں جب تم نے مجھے سے لڑائی کی تو دوسرے لوگوں نے میری مدد کی (اب بتاؤ) جو وعدہ تم سے تمہارے رب نے کیا تھا کیا تم نے اسے سچ پایا یا نہیں؟ مجھ سے میرے رب نے جو وعدہ فرمایا تھا میں نے اسے بیچ پایا"۔

حضرت عائشہ رضی اللہ عنہا نے مندرجہ بالا حدیث نبویؐ روایت کرتے ہوئے جو الفاظ استعمال کیے ہیں ان میں اور کچھ آیات قرآن مثلاً: **(وَمَا اَنۡتَ بِمُسۡمَعِِ مَّنۡ فِی الۡقُبُوۡرِ)** وغیرہ میں جو تعارض پایا جاتا ہے وہ دوسرے محدثین کے بقول اس لیے ہے
که حضرت عائشہ رضی اللہ عنہا نے جو احادیث جمع کرکے روایت کی ہیں ان کی تفصیلات پیش کرتے ہوئے سیاق و سباق میں تبدیلی آگئی ورنہ ان کی روایت کردہ احادیث اور آیات قرآنی میں تبائین و تعارض خلاف قیاس ہے۔ (مؤلف)

امام احمدؒ فرماتے ہیں کہ ان سے عفان اور حماد بن ثابت نے انس کے حوالے سے بیان کیا کہ رسول اللہ(ﷺ) نے بدر
میں پڑاؤ ڈالنے کے بعد تین دن تک قریش مکہ کے ساتھ اپنی طرف سے جنگ میں پہل کرنے کا مسلمانوں کو حکم نہیں دیا بلکہ تیسرے روز ان کے پڑاؤ کے قریب جاکر اتمام حجت کے طور پر ان کے معززترین لوگوں کو جو مدینے پر حملے کے لیے میدان بدر تک آپہنچے تھے نام بنام پکار کر فرمایا:

”اے امیہ بن خلف، اے ابوجہل بن ہشام، اے عتبہ بن ربیعہ، اے شیبہ بن ربیعہ! کیا تم نے وہ بات جو تمہارے (حقیقی)
رب نے تمہیں (میرے ذریعہ) اس روزِموعود کے بارے میں بطورِحق بتائی تھی سمجھ لی تھی؟ (بہرکیف) میرے رب نے
اس بارے میں مجھ سے جو سچا وعدہ فرمایا تھا اور وہ حق تھا میں نے اس کا مطلب سمجھ لیا تھا"۔

ظاہر ہے کہ قریش کے مذکورہ بالا معزز ترین اشخاص کو نام بنام آواز دےکر نبی کریمﷺ کے ان ارشادات کا مطلب یہ تھا
کہ آیا وہ ابھی تک اپنی گمراہی و بےراہ روی پر بضد ہیں یا اپنے حقیقی رب کے اس حکم کو جو اس نے آپﷺ کے ذریعہ انہیں دیا تھا اس کی تعمیل پر آمادہ اور خدا اور اس کے رسول پر ایمان لاکر اس جنگ سے دست بردار ہونے پر تیار ہیں؟

امام احمدؒ نے اس روایت میں مذکورہ بالا اسناد ہی کے حوالے سے مزید لکھا ہے کہ جب حضرت عمر رضی اللہ عنہ نے آنحضرتﷺ کی زبان مبارک سے قریش کے مذکورہ بالا افراد کو نام بنام مخاطب کرتے ہوئے آپﷺ کے یہ ارشادات سنے تو انہوں نے آپﷺ سے مؤدبانہ عرض کیا: یا رسول اللہ(ﷺ) تین روز کے بعد آپ ان لوگوں سے جو کچھ فرما رہے ہیں کیا اسے سن رہے ہیں؟ جب کہاللہ تعالیٰ کا ارشاد ہے کہ: **(اِنَّكَ لَا تُسۡمِعُ الۡمَوۡتىٰ)**

ظاہر ہے کہ حضرت عمر رضی اللہ عنہ کے اس سوال کا مطلب یہ تھا کہ جب آپﷺ قبر کے مردوں کی آواز نہیں سن سکتے اور نہ وہ آپﷺ کی آواز سن سکتے ہیں تو قریش کے ان لوگوں نے جو قبر کے مردوں سے بدتر ہیں اتنی دور سے آپﷺ کی آواز کیونکرسی ہوگی؟

حضرت عمر رضی اللہ عنہ کے اس سوال کے جواب میں آنحضرتﷺ نے ارشاد فرمایا:

"اس ذات پاک کی قسم جس کے قبضے میں میری جان ہے جس طرح تم وہ باتیں سن رہے ہو جو میں ان لوگوں سے کہہ رہا ہوں بالکل اسی طرح یہ لوگ بھی انہیں سن رہے ہیں (لیکن اپنی ہٹ دھرمی کی وجہ سے) قبول نہیں کرتے کیونکہ انہیں ان کے قبول کرنے کی توفیق نہیں ہے"۔ یہ روایت انہی الفاظ میں مسلم نے بھی ہدبہ بن خالد اور حماد بن سلمہ کے حوالے۔ (صحیح مسلم میں) بیان کی ہے۔ (مؤلف)

ابن اسحٰق فرماتے ہیں کہ جب رسول اللہﷺ نے بدر کے میدان میں وہاں کے ایک ٹیلے کے نیچے مسلمانوں کو پڑاؤ کا حکم
دیا تو آپﷺ نے اس کے بعد اپنے صحابہ رضی اللہ عنہم میں سے کچھ لوگوں کو یہ بھی حکم دیا کہ وہ اس ٹیلے پر چڑھ کر دیکھیں کہ قریش نے اس کے دوسری جانب کہاں پڑاؤ ڈالا ہے۔ ان لوگوں میں حذیفہ بن عتبہ بھی تھے جب وہ وہاں سے لوٹ کر آئے تو ان کا رنگ زرد ہورہا تھا کیونکہ انہوں نے ٹیلے کے دوسری طرف کفار کا کثیرالتعداد لشکر دیکھ لیا تھا۔ ان کی یہ حالت دیکھ کر رسول اللہﷺ نے ان سے فرمایا: اے حذیفہ! کیا تم میں بھی اپنے باپ کے کچھ فطری خصائل آگئے ہیں؟ آپﷺ کے اس سوال کے جواب میں حذیفہ نے مؤدبانہ عرض کیا: "یا رسول اللہ (ﷺ) مجھے اپنے باپ (ربیعہ) کے فطری خصائل کا اچھی طرح علم ہے لیکن میں اس لیے ڈر رہا ہوں کہ کہیں وہ کفر کی حالت میں نہ مارے جائیں۔ اگر ایسا ہوا تو مجھے اس کا بہت افسوس ہوگا۔ حذیفہ بن عقبہ کی زبان سے یہ جواب سن کر آپﷺ نے ان کی طرف بہ نگاہ تلطف دیکھا اور ان کے حق میں دعائے خیر فرمائی۔

بخاری فرماتے ہیں کہ ان سے سفیان اور عمرو نے ابن عباس رضی اللہ عنہما کے حوالے سے بیان کیا کہ جب ابن عباس رضی اللہ عنہما نے بدر میں ٹیلے پر چڑھ کر دوسری طرف دیکھا اور انہیں وہاں ایک بڑے لشکر کے آثار نظر آئے تو انہوں نے سب سے پہلے عمرو ہی سے کہا: "ہاں وہ قریش ہی ہیں"۔ عمرو بولے "اگر یہ قریش ہیں تو اللہ تعالی نے سچ فرمایا ہے **(الَّذِيۡنَ بَدَّلُوْا نِعْمَةَ اللهِ كُفْرًا)** یعنی یہ وہ لوگ ہیں جنہوں نے اللہ تعالیٰ کی نعمت پر کفر کو ترجیح دی ہے۔ عمرو نے ابن عباس رضی اللہ عنہما سے یہ بھی کہا: "اس آیت میں جن لوگوں
کا ذکر کیا گیا ہے وہ یہی قریش ہیں اور اللہ تعالی کی جس نعمت کا ذکر ہے وہ محمد (ﷺ) ہیں۔ اس کے بعد عمرو نے کہا: "جیسا کہ اللہ تعالی نے مزید فرمایا ہے **(اَحَلُّوۡا قَوْمَهُمْ دَارَالْبَوَارِ)** یعنی ان لوگوں نے اپنی قوم کو آگ کی بھٹی میں جھونک دیا ہے۔ اس آیت میں جس آگ کی بھٹی کا ذکر ہے وہ یقیناً یہی میدان بدر ہے۔

امام احمدؒ فرماتے ہیں کہ ان سے یحیی بن ابی بکر اور عبدالرزاق نے بیان کیا کہ ان دونوں کو اسرائیل نے عکرمہ اور ابن عباس رضی اللہ عنہما کے حوالے سے بتایا کہ جب نبی کریمﷺ غزوہ بدر سے فارغ ہوئے تو آپ کو بتایا گیا کہ "مشرکین قریش کے لشکر میں اب ایک لٹے پٹے قافلے کے آثار کے سوا کچھ باقی نہیں۔ البتہ عباسؓ ابھی تک پہلے کی طرح مسلح جنگ پر تلے کھڑے ہیں"۔ آپﷺ نے فرمایا: "کیا تم لوگ سمجھتے ہو کہ عباسؓ ہمیشہ ایسے ہی رہیں گے؟ عرض کیا گیا: "آپ سے اللہ تعالیٰ نے جو وعدہ فرمایا تھا وہ پورا ہوچکا ہے۔ عکرمہ اور ابن عباس رضی اللہ عنہما بیان کرتے ہیں کہ غزوہ بدر میں مسلمانوں اور ان کے دوش بدوش رہ کر کفار سے جنگ کرنے والے فرشتوں کے ہاتھوں جنہیں اللہ تعالیٰ نے حسب وعدہ مسلمانوں کی مدد کے لیے بھیجا تھا اور ان کی تعداد ایک ہزار تھی صرف ستر کافر قتل ہوئے تھے۔ اس کی وجہ یقیناً یہ ہوگی کہ رب العزت عزاسمہ جو عالم الغیب اور ماضی و حال و مستقبل کے جملہ امور سے واقف
ہے جانتا تھا کہ وہی کافر عنقریب مسلمان ہوجائیں گے جو مسلمانوں اور ان فرشتوں کے ہاتھوں قتل ہونے سے بچ گئے تھے ورنہ ظاہر ہے کہ اللہ تعالی کو اگر منظور ہوتا تو صرف ایک فرشتہ ہی کافروں کے پورے لشکر کو ختم کرنے کے لیے کافی تھا۔ اس کی ایک واضح ترین مثال جس کا ذکر پہلے بھی کیا جاچکا ہے یہ ہے کہ اللہ تعالیٰ نے قوم لوط علیہ السلام کے سرکش اور نافرمان لوگوں کو سات کے سوا جو حق
پرست تھے انہی جبریل علیہ السلام کے ساتھ چند دوسرے فرشتے بھیج کر سب کو ہلاک کرادیا تھا۔

بہرکیف غزوہ بدر کے اختتام کے بعد اللہ تعالیٰ کے حکم سے جبریل علیہ السلام دوسرے تمام فرشتوں کے ساتھ ملاءاعلیٰ کی طرف پرواز کرگئے۔ غزوہ بدر میں جہاد کے بارے میں اللہ تعالی جل شانہ نے یہی تو فرمایا تھا: **(وَإِذَا لَقِيْتُمُ الَّذِيۡنَ كَفَرُوۡا فَضَرۡبَ الرِّقَابِ۔۔۔۔۔۔۔ الخ)** اور اللہ تعالٰی نے یہ حکم بھی دیا تھا: **(قَاتِلُوۡهُمْ يُعَذِّبُهُمُ اللهُ بِأَيْدِيۡكُمْ وَيُخْزِهِمۡ۔۔۔۔۔۔۔۔ الخ)**

مندرجہ بالا روایت میں مزید بیان کیا گیا ہے کہ انصار کے دو نوعمر لڑکوں نے ابوجہل کو اتنے کاری اور مہلک زخم لگائے تھے کہ اس میں زندگی کی ذرا سی رمق ہی باقی تھی اور وہ زمین پر پڑا دم توڑ رہا تھا جب عبداللہ بن مسعود رضی اللہ عنہنے وہاں پہنچ کر اس کی یہ حالت دیکھی تو اس کے سینے پر بیٹھ کر اس کی داڑھی پکڑی اور بولے:
"او دشمن خدا! تو اپنی طاقت اور دولت و ثروت پر بہت مغرور تھا اب دیکھ کہ اللہ تعالیٰ نے تجھے کیسا ذلیل کیا ہے"۔

یہ کہہ کر انہوں نے ابوجہل کا سر کاٹا اور اسے لے جاکر حضور نبی کریمﷺ کے سامنے پیش کردیا۔ ابوجہل کے قتل سے مسلمانوں کے دل واقعی پوری طرح مطمئن و پرسکون ہوگئے لیکن ابوجہل کے لیے یہ ایسا ہی تھا جیسے اس پر آسمان سے بجلی یا خود اس کے مکان کی چھت گر پڑی ہو یا جیسے وہ خود ہی طبعی موت مرا ہو۔ واللہ اعلم

ابن اسحق نے بیان کیا ہے کہ غزوہ بدر میں مشرکین مکہ کے علاوہ کچھ ایسے لوگ بھی مسلمانوں کے ہاتھوں قتل ہوگئے جو اسلام لا چکے تھے لیکن انہوں نے کفار قریش کے خوف سے تقیہ کر رکھا تھا یعنی اپنا مذہب پوشیدہ رکھا تھا اور اسی وجہ سے قریش انہیں گھیر گھار کر مسلمانوں سے جنگ کے لیے لے آئے تھے۔ ان کے نام یہ ہیں:
حارث بن زمعہ بن اسود، علی بن امیہ بن خلف، عاص بن منبہ بن حجان[^1] ابن اسحق کہتے ہیں کہ انہی لوگوں کے بارے میں قرآن شریف کی یہ آیت نازل ہوئی تھی: **(الَّذِيۡنَ تَتَوَفَّاهُمُ الْمَلَائِكَةُ ظَالِمِيۡ أَنفُسِهِمۡ۔۔۔۔۔۔۔۔۔۔الخ)**

ابن اسحق مندرجہ بالا روایت ہی میں مزید کہتے ہیں کہ غزوہ بدر میں جو ستر آدمی قریش کے گرفتار ہوئے تھے ان میں کچھ لوگ رسول اللہﷺ کے خاندان سے بھی تھے مثلاً آپ کے چچا عباس بن عبدالمطلب، آپﷺ کے چچا اب طالب کے بیٹے عقیل بن ابی طالب نوفل بن حارث ابن عبدالمطلب۔ بخاریؒ اور امام شافعیؒ ان لوگوں کے معاف کردیئے جانے کے بارے میں ابن سمرہ کی پیش کردہ حدیث پیش کرتے اور اسے حدیث حسن بتاتے ہوئے اسے آنحضرتﷺ کی فطری رحمدلی کا ثبوت کہتے ہیں۔ واللہ اعلم

---

[^1] ابن ہشام نے محمود الانام کے حوالے سے ان لوگوں میں ابوقیس بن ولید بن مغیرہ کو بھی شامل کیا ہے۔ (مؤلف)

---

انہی لوگوں میں ابوالعاص ابن ربیع بن عبدشمس بن امیہ بھی تھے جو آپ کی بیٹی زینب رضی اللہ عنہ کے شوہر تھے۔

صحابہ رضی اللہ عنہم کے درمیان اس بارے میں باہم اختلاف تھا کہ آیا اسیران بدر کو قتل کردیا جائے یا انہیں فدیہ لےکر رہا کر دیا جائے۔ امام احمدؒ فرماتے ہیں کہ ان سے علی بن عاصم نے حمید اور انس کے حوالے سے۔ ایک راوی نے ان حوالوں میں حضرت حسن رضی اللہ عنہ کا نام بھی شامل کیا ہے۔ بیان کیا ہے کہ رسول اللہﷺ نے اسیرانِ بدر کے بارے میں اپنے صحابہ رضی اللہ عنہم سے مشورہ فرماتے ہوئے یہ بھی فرمایا کہ "ان قیدیوں کو قتل کرنے یا فدیہ لےکر رہا کر دینے کا اللہ تعالی کی طرف سے تمہیں اختیار ہے"۔
حضرت عمر رضی اللہ عنہ نے کھڑے ہوکر کہا: "یا رسول اللہ(ﷺ) ان سب کو قتل کرا دیجئے۔ رسول اللہﷺ نے حضرت عمر رضی اللہ عنہ ان کے اس واحد مشورے سے صرف نظر فرمائے ہوئے دوبارہ دوسرے صحابہ رضی اللہ عنہم کی رائے معلوم فرمائی تو حضرت ابوبکر رضی اللہ عنہ نے کھڑے ہوکر عرض کیا: یا رسول اللہ (ﷺ) میری رائے یہ ہے کہ ان سب کو فدیہ لےکر رہا کر دیا جائے"۔

امام احمدؒ مذکورہ بالا حوالوں ہی سے بیان فرماتے ہیں کہ حضور نبی کریمﷺ کے چہرہ مبارک سے حضرت ابوبکر رضی اللہ عنہ کا یہ مشورہ سن کر جس سے دوسرے صحابہ رضی اللہ عنہم نے بھی اتفاق کیا غم کا وہ اثر جاتا رہا جو اس سے قبل حضرت عمر رضی اللہ عنہ کا مشورہ سن کر ظاہر
ہوا تھا اور آپﷺ نے جملہ اسیرانِ بدر کو فدیہ لےکر رہا فرما دیا۔

امام احمدؒ نے اس روایت کو جس میں انہوں نے عموماً بخاری و مسلم اور ترمذی کے الفاظ استعمال کیسے ہیں خصوصی حیثیت دی ہے اور علی بن مدینیؒ نے عکرمہ بن عمار کے حوالے سے اس کی صحت کا اعتراف کرتے ہوئے بتایا ہے کہ عکرمہ بن عمار سے سماک حنفی ابوزميل، ابن عباس اور عمر بن خطاب رضی اللہ عنہم نے بیان کیا کہ آنحضرتﷺ نے غزوہ بدر کے روز جب مسلمانوں کی جماعت اور
قریش کے کثیرالتعداد شکر پر نظر ڈالی تو آپﷺ نے دیکھا کہ مسلمانوں کی تعداد تین سو سے کچھ زیادہ اور قریش کی تعداد ایک ہزار سے بھی زیادہ تھی۔ جیسا کہ متعدد مستند روایات میں بیان کیا گیا ہے قریش کے لشکر کے ستر افراد قتل ہوئے تھے اور اس کے ستر آدمی مسلمانوں نے گرفتار کر لیے تھے جب رسول اللہﷺ نے اسیرانِ بدر کے بارے میں حضرت ابوبکر حضرت علی اور حضرت عمر رضی اللہ عنہم
سے مشورہ کیا تو حضرت ابوبکر رضی اللہ عنہ نے کہا:
"یا رسول اللہ(ﷺ) ان میں سے کچھ تو آپﷺ کے عم زاد ہیں اور کچھ قریبی عزیز ہیں، میری ناچیز رائے یہ ہے کہ انہیں
فدیہ لےکر رہا کردیا جائے۔ مجھے امید ہے کہ اس سے ہمارے مالی اثاثے میں اضافے کے علاوہ ان میں سے اکثر لوگ مسلمان ہوکر ہماری قوت میں بھی اضافے کا باعث بنیں گے"۔
اس کے بعد آنحضرتﷺ نے حضرت عمر رضی اللہ عنہ سے پوچھا:
"اے عمر بن خطاب رضی اللہ عنہ! اس بارے میں تمہاری کیا رائے ہے؟"۔
آپﷺ کے اس سوال کے جواب میں حضرت عمر رضی اللہ عنہ نے عرض کیا:
"یا رسول الله(ﷺ) مجھے ابوبکر(رضی اللہ عنہ) کی رائے سے اختلاف ہے۔ میری رائے یہ ہے کہ ان قیدیوں میں جو
میرے قریب ترین رشتہ دار ہیں انہیں میرے حوالے کیا جائے تاکہ میں ان کی گردن اڑا ہوں اور ان میں جو لوگ علی
رضی اللہ عنہ کے قریب ترین عزیز میں انہیں ان کے سپرد کردیا جائے تاکہ وہ ان کی گردن اڑا دیں۔ اسی طرح حمزہ(رضی اللہ عنہ) کے بھائی بندوں کو ان کے حوالے کیا جائے تاکہ وہ ان کو قتل کردیں۔ اس سے یہ ثابت ہوجائے گا کہ دینی معاملات میں ہمیں اللہ تعالٰی کے سوا نہ اپنے رشتہ داروں کی پروا ہے نہ ان کے معبودوں، قائدوں اور سرپرستوں کا کوئی لحاظ پاس ہے"۔

حضرت عمر رضی اللہ عنہ فرماتے ہیں کہ حضور نبی کریم(ﷺ) کو ان کا یہ مشورہ پسند نہیں آیا بلکہ آپﷺ نے ابوبکر رضی اللہ عنہ کے مشورے کو پسند فرماتے ہوئے جملہ اسیران بدر کو فدیہ لےکر رہا کردیا۔ اس کے بعد حضرت عمر رضی اللہ عنہ فرماتے ہیں: غزوہ بدر کی اگلی صبح کو جب میں آنحضرتﷺ کی خدمت میں حاضر ہوا تو میں نے دیکھا کہ آپﷺ اور ابوبکر رضی اللہ عنہ رو رہے ہیں۔ میں نے
آپﷺ سے عرض کیا:
"یا رسول اللہ(ﷺ) مجھے اپنے اور اپنے ساتھی (ابوبکر رضی اللہ عنہ) کے رونے کی وجہ بتا دیجیے۔ اگر مجھے اس کی وجہ معلوم ہوگئی تو میں بھی رونے لگوں گا اور اگر میں آپﷺ کے رونے کی وجہ نہ سمجھ سکا تو میں آپ دونوں کے رونے کی وجہ سے رونے لگوں گا"۔
حضرت عمر رضی اللہ عنہ فرماتے ہیں: میری اس گزارش کے جواب میں آنحضرتﷺ نے ارشاد فرمایا:
"میرے رونے کا سبب یہ ہے کہ میں نے ابوبکر(رضی اللہ عنہ) کے مشورے کو قبول کرکے اسیرانِ بدر کو فدیہ لےکر رہا کرنے کا فیصلہ تو کرلیا ہے لیکن مجھے اندیشہ ہے کہ (خدانخواستہ) میرا یہ فیصلہ اللہ تعالیٰ کی ناراضگی کا باعث بن جائے اور چونکہ میں نے یہ فیصلہ ابوبکر رضی اللہ عنہ کے مشورے پر کیا ہے، اس لیے میرے ساتھ یہ بھی رو رہے ہیں"۔

حضرت عمر رضی اللہ عنہ فرماتے ہیں کہ "اسی وقت اللہ تعالیٰ کی طرف سے یہ آیت نازل ہوئی: **(مَا كَانَ لِنَبِيٍّ أَنۡ يَّكُوۡنَ لَهُ أَسْرٰى حَتَّى يُثۡخِنَ فِي الْأَرْضِ۔۔۔۔۔۔۔۔۔ الخ)**

حضرت عمر رضی اللہ عنہ اس کے بعد پوری حدیث نبوی بیان کرتے ہوئے فرماتے ہیں کہ:
"اس آیت کے نزول کے بعد آنحضرتﷺ نے قیدیوں کو فدیہ لےکر رہا کرنے کا حکم دیا لیکن غزوہ بدر میں مسلمانوں کے ہاتھ آیا ہوا مال غنیمت ان کے لیے مباح فرما دیا"۔

امام احمدؒ فرماتے ہیں کہ ان سے ابومعاویہ اور اعمش نے عمرو بن مرہ، عبیدہ اور عبداللہ (ابن مسعود؟) کے حوالے سے بیان کیا کہ جب رسول اللہﷺ نے غزوہ بدر کی شام کو اسیران جنگ کے بارے میں اپنے صحابہ رضی اللہ عنہم سے مشورہ فرمایا تو ابوبکر رضی اللہ عنہ بولے کہ: "ان میں سے کئی تو آپﷺ کے عزیز و اقارب ہیں، اس لیے بہتر ہے کہ انہیں فدیہ لےکر رہا کردیا جائے۔ ان کے علاوہ جو دوسرے ہیں ان کی توبہ ممکن ہے اللہ تعالیٰ قبول فرما لے، اس لیے انہیں بھی فدیہ لےکر چھوڑ دینا مناسب ہے"۔ حضرت عمر رضی اللہ عنہ
نے عرض کیا کہ:
"چونکہ دوسرے قیدیوں کے علاوہ آپﷺ نے اقربا نے بھی ان کے ساتھ مل کر آپ کو (نعوذ باللہ) کاذب ٹھہرایا اور مکے
سے نکلنے پر مجبور کیا تھا، لہذا ان سب کی گردنیں اڑا دینا چاہیے"۔
عبداللہ بن رواحہ رضی اللہ عنہ نے کہا:
"یا رسول اللہ(ﷺ) اس جگہ کے قریب جو وادی ہے اس میں سوکھی لکڑیاں کثرت سے ہیں آپﷺ ان قیدیوں کو وہاں
بھیج دیجیے، پھر میں وہاں آگ لگاکر انہیں اس میں خاکستر کرکے رکھ دوں گا"۔

عبداللہ بن رواحہ رضی اللہ عنہ کہتے ہیں کہ حضور نبی کریم(ﷺ) نے اسیران بدر کے بارے میں فوراً کسی کا مشورہ قبول نہیں فرمایا حالانکہ کچھ لوگ کہہ رہے تھے کہ ان کے بارے میں حضرت ابوبکر رضی اللہ عنہ کا مشورہ بہتر ہے اور کچھ لوگ حضرت عمر رضی اللہ عنہ کے مشورے کو بہتر بتا رہے تھے اور ان کے علاوہ باقی لوگ ایسے تھے جو میرے مشورے کو بہترین کہہ رہے تھے لیکن آپﷺ نے سب کی رائیں سن کر فرمایا:
"اللہ تعالیٰ نے دو راتیں ایسی بنائی ہیں جن میں ایک رات ایسی ہے کہ اس میں لوگوں کے دل پتھر کی طرح ہوجاتے ہیں"۔
اس کے بعد آپ نے حضرت ابوبکر رضی اللہ عنہ سے فرمایا:
"اے ابوبکر رضی اللہ عنہ تم نے وہی کہا ہے جو ابراہیم (علیہ السلام) نے کہا تھا یعنی جس نے میری پیروی کی وہ مجھ میں سے ہے لیکن جس نے میری مخالفت کی اس کو اللہ بخشے اور اس پر بھی رحم کرنے کی قدرت رکھتا ہے کیونکہ یہ بھی اس کی صفات ہیں۔ اس کے علاوہ تمہاری بات حضرت عیسیٰ (علیہ السلام) کے ارشاد جیسی بھی ہے جنہوں نے فرمایا تھا کہ "کیا اللہ اگر تو ان (میری مخالفت کرنے والوں) کو عذاب دیتا ہے تو یہ تیری مرضی کیونکہ یہ تیری مخلوق ہیں اور اگر تو انہیں معاف فرمادے تو بھی تو مہربان بخشنے والا اور حکمت والا ہے"۔
پھر آپﷺ نے حضرت عمر رضی اللہ عنہ سے فرمایا:
"تم پر حضرت نوح اور حضرت موسیٰ (علیہ السلام) کی مثال صادق آتی ہے حضرت نوح علیہ السلام نے اللہ تعالیٰ سے عرض کیا تھا:
"یااللہ زمین پر کافروں کا کوئی شہر باقی نہ چھوڑ'' (ترجمہ) اور حضرت موسیٰ علیہ السلام نے اللہ تعالیٰ سے عرض کیا تھا:
"یااللہ! ان کے مال کو نیست و نابود کردے، ان کے دلوں پر (سخت) عذاب نازل فرما کیونکہ یہ لوگ دردناک عذاب
سے پہلے ایمان نہیں لا ئیں گے"۔
اس کے بعد آپﷺ نے فرمایا:
"اس کا مطلب یہ ہے کہ یا تو ابوبکر رضی اللہ عنہ کے مشورے کے مطابق انہیں فدیہ لے کر رہا کردیا جائے یا عمر (رضی اللہ عنہ) کا مشورہ قبول کرکے ان سب کو تہ تیغ کردیا جائے۔ پھر تم ہی بتاؤ کہ ان میں سے اس کے بعد کون باقی رہے گا۔ (ترجمہ مفہومی)
نبی کریمﷺ کے یہ ارشاد سن کر عبداللہ بن رواحہ رضی اللہ عنہ بولے:
"یا رسول اللہﷺ میں نے سہیل بن بیضاء کو اسلام کے حق میں گفتگو کرتے سنا ہے"۔

عبداللہ بن رواحہ رضی اللہ عنہ کی یہ بات سن کر پہلے تو آنحضرتﷺ نے کسی قدر سکوت فرمایا پھر ارشاد فرمایا:
"ابوبکر و عمر رضی اللہ عنہما کے مشوروں میں سے کسی ایک پر عمل نہ کرنے کے علاوہ پھر یہی ہوسکتا ہے کہ خود اللہ تعالی سہیل بن بیضاء کے سوا باقی قیدیوں پر آسمان سے پتھر برسا کر ان سب کو سنگسار کردے"۔

عبداللہ بن رواحہ رضی اللہ عنہ بیان کرتے ہیں کہ رسول اللہﷺ کے اس ارشاد کے فوراً بعد یہ آیت نازل ہوئی: **(مَا كَانَ لِنَبِيٍّ أَنْ
يَّكُوۡنَ لَهُ أُسۡرٰى۔۔۔۔۔۔۔ الخ)** [^1]اس کے بعد جملہ اسیرانِ بدر کو فدیہ لےکر رہا کردیا گیا۔

اس روایت کو انہی الفاظ میں ترمذی و حاکم ابی معاویہ کی زبانی پیش کیا ہے اور ابن مردویہ نے عبداللہ بن عمر اور ابوہریرہ رضی اللہ عنہم کے حوالے اسی طرح کی ایک روایت بیان کی ہے نیز یہی روایت ابوایوب انصاری رضی اللہ عنہ سے بھی مروی ہے۔

ابن مردویہ اور حاکم "مستدرک'' میں بیان کرتے ہیں کہ انہیں عبیداللہ بن موسیٰ اور اسرائیل نے ابراہیم بن مہاجر، مجاہد اور
ابن عمر رضی اللہ عنہما کے حوالے سے بتایا کہ آنحضرتﷺ کے چچا عباس رضی اللہ عنہ کو غزوہ بدر میں ایک انصاری نے گرفتار کیا تھا اور وہ اپنے ساتھیوں سے مشورہ کر رہا تھا کہ انہیں قتل کردے یا اپنی پوری جماعت کے پاس بھیج دے۔ ادھر رسول اللہﷺ اپنے دوسرے اصحاب سے فرما رہے تھے کہ اگر آپﷺ کے چچا اس جنگ میں قتل ہوگئے ہوں گے تو وہ رات صبح تک آپ پر مشکل سے گزرے گی۔ آپ کی زبان مبارک سے یہ سن کر حضرت ابوبکر اور حضرت عمر(رضی اللہ عنہما) نے یہ معلوم کرنے کے لیے کہ آیا عباس رضی اللہ عنہ جنگ میں کام آگئے یا قیدیوں میں شامل ہیں دوسرے لوگوں کو ادھر اُدھر درڑایا تو معلوم ہوا کہ انہیں ایک انصاری نے گرفتار کیا ہے جو کہتا ہے کہ میں انہیں قتل کیے بغیر نہیں چھوڑوں گا۔ چنانچہ یہ دونوں حضرات فوراً اس انصاری کے پاس پہنچے اور اس سے کہا کہ عباس رضی اللہ عنہ کو ان کے حوالے کردے لیکن جب وہ ان کے قتل پر مصر رہا تو انہوں نے اس سے کہا کہ اگر یہ رسول اللہﷺ کا حکم
ہو تو وہ کیا کرے گا؟ اس پر وہ بولا:
"اگر یہ آپ کا حکم ہے تو پھر آپ انہیں لے جاسکتے ہیں"۔

جب حضرت عمر اور حضرت ابوبکر (رضی اللہ عنہما) عباس رضی اللہ عنہ کو لےکر آنحضرتﷺ کی طرف چلے تو حضرت عمر رضی اللہ عنہ نے ان سے کہا:
"اگر آپ مسلمان ہوجائیں تو مجھے ایسی ہی خوشی ہوگی جیسی اپنے باپ خطاب کے مسلمان ہونے پر ہوتی۔ اس کے

---

[^1] اس روایت کے درمیانی حصے میں یہ پوری آیات اور ان کا ترجمہ پچھلے صفحے پر درج کیا جاچکا ہے۔ (مترجم)

---

علاوہ یہ بھی سوچئے کہ خود رسول اللہ (ﷺ) کو آپ کے مسلمان ہونے پر کس قدر حیرت آمیز مسرت ہوگئی"۔

عباس حضرت عمر رضی اللہ عنہما کی زبان سے یہ سب سن کر بھی خاموش رہے۔ لیکن جب حضرت عمر رضی اللہ عنہ کو ان کی اس حیرت انگیز خاموشی پر غصہ آیا اور حضرت ابوبکر رضی اللہ عنہ نے محسوس کیا کہ حضرت عمر رضی اللہ عنہ جو پہلے ہی جملہ اسیرانِ جنگ کے قتل کا آنحضرتﷺ
کو مشورہ دے چکے تھے کہیں طیش میں آکر عباس رضی اللہ عنہ کو قتل نہ کردیں تو انہوں نے نبی کریمﷺ کی غمگینی کی طرف اشارہ کرکے انہیں آپ کی خدمت میں پیش کرنے پر رضامند کرلیا۔

تمام مشہور ومستند روایات کے مطابق جن اسیرانِ بدر کو فدیہ لےکر رہا کیا گیا ان میں سے کم حیثیت لوگوں سے صرف تین سو درہم فی کس وصول کیے گئے یا وعدہ لیا گیا لیکن صاحب ثروت قیدیوں سے جن میں عباس رضی اللہ عنہ بھی شامل تھے چار چار ہزار درہم وصول کیے گئے یا وعدہ لیا گیا۔

جہاں تک مال غنیمت کا تعلق تھا اس کے سلسلے میں جیسا کہ پہلے بیان کیا جاچکا ہے اسے آنحضرتﷺ نے پہلے ہی
مسلمانوں کے لیے مباح کردیا تھا لیکن آپ کا یہ حکم اللہ تعالیٰ کے اس ارشاد کے مطابق تھا جو درج ذیل ہے۔ **(فَكُلُوۡا مِمَّا غَنِمْتُمۡ حَلَالًا طَيِّبًا)** "یعنی تم مال غنیمت کو مال حلال اور طیب سمجھ کر کھا سکتے ہو"۔

اسیرانِ بدر کے بارے میں حاکم نے اپنی کتاب "صحیح" میں مختلف مستند اسناد کے حوالے سے اور ترمذی، نسائی اور ابن ماجہ نے سفیان ثوریؒ کی زبانی ہشام بن حسان، محمد بن سیرین عبیدہ اور حضرت علی (رضی اللہ عنہ) کے حوالے سے بیان کیا ہے کہ اس سلسلے میں جبریل علیہ السلام نے اللہ کی طرف سے رسول اللہﷺ کی خدمت میں یہ پیغام پہنچایا کہ مجاہدین چاہیں تو انہیں قتل کردیں یا فدیہ لےکر رہا کردیں۔
اس سلسلے میں اللہ تعالیٰ کے حکم پر مبنی آیات شریفہ درج کی جاچکی ہیں۔ (مؤلف)

بیہقی کے بیان کے مطابق جو انہوں نے حاکم، اصم، احمد بن عبدالجبار، یونس، اسباط بن نصر اور اسماعیل بن عبدالرحمن السدی کے حوالے سے اپنی کتاب میں درج کیا ہے کہ عباس رضی اللہ عنہ اور ان کے بھائیوں کے بیٹوں عقیل بن ابی طالب اور نوفل بن حارث بن عبدالمطلب سے چار چار ہزار فی کس فدیہ لیا گیا تھا۔ تاہم آخرالذکر دو آدمیوں کو ان سے فدیہ کی ادائیگی کے بارے میں وعدہ لےکر رہا کردیا گیا لیکن انہیں وعدہ خلافی کے بارے میں تنبیہ بھی کردی گئی تھی جیسا کہ درج ذیل آیت سے ثابت ہے: **(وَإِنۡ يُّرِيۡدُوۡا خِيَانَتكَ فَقَدْ خَانُوا اللهَ مِنْ قَبْلُ۔۔۔۔۔۔۔ الخ)**

جیسا کہ پہلے بیان کیا چکا ہے مشہور روایات یہی ہیں کہ غزوہ بدر کے روز قریش مکہ کے ستر آدمی قتل ہوئے تھے اور ستر کو مسلمانوں نے گرفتار کرلیا تھا۔ اس کا تفصیلی ذکر ہم ان شاءاللہ اگلے صفحات میں کریں گے۔ تاہم جیسا کہ صحیح بخاری میں البراء بن عازب رضی اللہ عنہ کی زبانی مذکور ہے غزوہ بدر میں کفار قریش کے مقتولین اور اسیران جنگ کی تعداد بالترتیب وہی تھی جو مشہور روایات میں بیان کی گئی ہے۔

موسیٰ بن عقبہ کا بیان ہے کہ غزوہ بدر میں جو مسلمان کام آئے تھے ان میں سے چھ قریشی اور آئمہ انصاری تھے۔ موسیٰ بن عقبہ نے یہ بھی بیان کیا ہے کہ مشرکین کے انچاس آدمی قتل ہوئے تھے اور انتالیس افراد گرفتار ہوئے تھے۔ بیہقی نے بھی موسیٰ بن عقبہ کے حوالے سے یہی بات بتائی ہے اور اس طرح لہیعہ نے ابی اسود اور عروہ کے حوالے سے یہی بات بتائی ہے اور اسی طرح لہیعہ نے ابی اسود اور عروہ کے حوالے سے مسلمان شہیدوں کی تعداد کو مہاجرین و انصار میں تقسیم کیا ہے۔ البتہ ابن لبیعہ ہی نے یہ بھی بیان کیا ہے کہ ان سے حاکم، اصم اور احمد بن عبدالجبار نے یونس بن بکیر اور محمد بن اسحق کے حوالے سے بیان کیا کہ غزوہ بدر میں مسلمان شہداء کی مجموعی تعداد گیارہ تھی جن میں سے چار قریش مہاجر اور سات انصار مدینہ تھے۔ وہ انہی حوالوں
سے یہ بھی بیان کرتے ہیں کہ مشرک مقتولین کی تعداد بیس سے کچھ زیادہ تھی لیکن وہی اس روایت کے آخر میں یہ بھی کہتے ہیں کہ مشرکین مکہ جو گرفتار ہوکر حضور نبی کریمﷺ کی خدمت میں پیش کیے گئے تھے ان کی تعدا د ستر تھی اور وہ اتنی ہی تعداد میں قتل ہوئے تھے۔

بیہقی لیث کے کاتب ابی صالح کی زبانی لیث، عقیل اور زہری کے حوالے سے بیان کرتے ہیں کہ مسلمانوں میں سب سے
پہلے حضرت عمر رضی اللہ عنہ کے غلام مہجع شہید ہوئے تھے اور اس کے بعد انصار کے ایک شخص نے شہادت پائی تھی۔ بیہقی اپنی اسی روایت میں انہی حوالوں سے یہ بھی بیان کرتے ہیں کہ اس روز یعنی غزوہ بدر کے دن ستر سے زیادہ مشرکین قتل اور اتنی ہی تعداد میں قید ہوئے تھے۔ بیہقی نے اس آخری بیان میں ابن وہب، یونس بن یزید، زہری اور عروہ بن زبیر کے حوالے سے اس روایت کو صحیح ترین
بتایا ہے۔

ان میں صحیح ترین روایت جس میں حدیث نبوی کا حوالہ دیا گیا ہے یہ ہے کہ غزوہ بدر میں مشرکین کی تعداد نو سو اور ایک ہزار کے درمیان تھی۔ اس روایت کی تصریح کرتے ہوئے قتادہ نے مشرکین کی قطعی تعداد نو سو پچاس بتائی ہے۔ مشرکین کی اس تعداد کا ذکر ہم بھی کرچکے ہیں۔ واللہ اعلم (مؤلف)

بہرکیف حضرت عمر رضی اللہ عنہ کی زبانی بیان کردہ روایت میں مشرکین کی تعداد ایک ہزار سے زیادہ بتائی گئی ہے لیکن اس سلسلے میں قول فیصل حضور نبی کریمﷺ کی حدیث ہے جس میں یہ تعداد نو سو اور ایک ہزار کے درمیان بیان کی گئی ہے۔

غزوہ بدر میں صحابہ رضی اللہ عنہم کی تعداد جو نصوص قرآنی سے بھی ثابت ہے اور جس کا ذکر ہم ان شاءاللہ آگے چل کر کریں گے۔ تین سو دس سے کچھ زیادہ تھی۔ ان صحابہ کرامﷺ کے اسمائے گرامی بھی ہم ان شاءاللہ اگلے صفحات میں پیش کریں گے۔

غزوہ بدر میں مشرکین کی ہزیمت اور مسلمانوں کی فتح کے بعد مجاہدین میں مشرکین سے حاصل شدہ مال غنیمت کے بارے میں اختلاف تھا اور ان کی تین جماعتیں بن گئی تھیں ان میں سے ایک جماعت کا خیال تھا کہ مقتولین کے ورثا اس سلسلے میں کہیں آنحضرت(ﷺ) سے رجوع نہ کریں۔ دوسری جماعت مقتول کے چھوڑے ہوئے مال و اسباب کی دعوے دار تھی اور تیسری جماعت ان اسیرانِ جنگ کے مال پر اپنا حق سمجھتی تھی، جنہیں اس جماعت کے لوگوں نے گرفتار کہا تھا۔ غرض یہ تینوں جماعتیں غزوہ بدر کی مہم میں اپنی اپنی سبقت کی دعویدار تھیں۔

ابن اسحق فرماتے ہیں کہ ان سے عبدالرحمن بن حارث وغیرہ نے سلیمان بن موسی، مکحول اور ابی امامہ باہلی کے حوالے سے بیان کیا کہ آخرالذکر نے عبادہ بن صامت سے انفال (اموال غنیمت) کے بارے میں دریافت کیا تھا تو انہوں نے غزوہ بدر کا حوالہ دیتے ہوئے بتایا تھا کہ اصحاب بدر میں اس بات پر اختلاف پیدا ہوا تھا تو اللہ تعالی نے اس کے بارے میں ایک آیت نازل فرماکر اس کا اختیار رسول اللہﷺ کو دےکر فیصلہ فرما دیا تھا۔ چنانچہ رسول اللہﷺ نے حسب حکم الہیٰ خمس نکال کر باقی مال غنیمت اپنے مجاہد صحابہ رضی اللہ عنہم میں ایسے عدل و انصاف کے ساتھ تقسیم فرما دیا تھا کہ اس کے بعد کسی کے لیے شکوہ و شکایت کی گنجائش
باقی نہیں رہی تھی۔ وہ آیہ شریفہ یہ ہے: **(يَسْأَلُوۡنَكَ عَنِ الْأَنْفَالِ قُلِ الْأَنْفَالِ لِلّٰہِ وَالرَّسُوۡلِ فَاتَّقُو اللهَ۔۔۔۔۔۔۔۔ الخ)**

اس آیت کی شان نزول پر گفتگو کرتے ہوئے ہم نے اپنی تفسیر میں اس کے مالہ وماعلیہ پرتفصیلی روشنی ڈالی ہے اور یہ بھی عرض کیا ہے کہ غزوہ بدر میں جمع شدہ مال غنیمت کی تقسیم میں آنحضرتﷺ نے جملہ مجاہدین کی مالی حیثیت کے پیش ان کے مفاد و معاد کا خیال رکھا تھا۔ آپ کی جو حدیث اس سلسلے میں متعدد مستند حوالوں سے روایت کی گئی ہے وہ یہ ہے: لم تحل الغنائم لسور الرودس غيرنا. (اموال غنیمت ہمارے سوا یا ہمارے علاوہ اصحاب ثروت کے لیے حلال نہیں ہیں) اس کے علاوہ مندرجہ بالا آیت فَكُلُوۡا مِمَّا غَنِمْتُمۡ حَلَالًا طَيَّباً، میں حکم باری تعالیٰ سے بھی یہی متبادر ہوتا ہے۔ (مؤلف)

ابوداؤدؒ فرماتے ہیں کہ ان سے عبدالرحمن بن مبارک عبسی، سفیان بن حبیب اور شعبہ نے ابی عنبس، ابی شعشاء اور ابن
عباس رضی اللہ عنہما کے حوالے سے بیان کیا کہ آنحضرتﷺ نے غزوہ بدر میں فتح کے بعد مجاہدین میں جو مال تقسیم کردیا تھا وہ مشرکین میں سے کم سے کم چار سو افراد کا تھا اور اس میں سے ہر مجاہد کو کم سے کم چار ہزار درہم کا مال ملا تھا اور اسے خدا اور خدا کے رسولﷺ نے تمام مجاہدین کے لیے فرداً فرداً حلال قرار دےکر ان کے دلوں میں ایمان اور نیکی کی بناء پر اسے ان کے لیے خیر و برکت کا سبب بھی بتایا تھا جیسا کہ مندرجہ ذیل آیت قرآنی سے صاف ظاہر ہے: **(يَاأَيُّهَا النَّبِيُّ قُل لِّمَنۡ فِيۡ أيْدِيۡكُمۡ مِّنَ الۡأسۡرٰى۔۔۔۔۔۔۔۔۔ الخ)**

جہاں تک اموال غنیمت میں خمس کا تعلق ہے اس کے بارے میں بھی خود اللہ تعالیٰ نے ایک حکم کے ذریعہ اس کا قطعی فیصلہ فرما دیا تھا جو مندرجہ ذیل آیت سے ظاہر ہے: **(وَاعْلَمُوۡا أَنَّمَا غَنِمۡتُمۡ مِّنۡ شَيْءٍ فَإِنَّ لِلّٰهِ خُمُسَهُ وَلِلرَّسُوۡلِ۔۔۔۔۔۔۔۔۔ الخ)**

اس آیت سے صاف ظاہر ہے کہ اس میں اللہ تعالی کے حکم کے مطابق نبی کریمﷺ نے شمس نکال کر ہی بقیہ مال غنیمت
مجاہد بن بدر میں تقسیم فرمایا ہوگا۔ اس لیے ابوعبید و القاسم بن سلام کا یہ گمان کہ رسول اللہﷺ نے خمس نکالے بغیر سارا 
مال غنیمت مجاہدین میں تقسیم فرما دیا تھا اور اس کے بعد اس کے متعلق اللہ تعالیٰ کے حکم پر مبنی مندرجہ بالا آیت نازل ہوئی تھی محل نظر ہے۔ واللہ اعلم

اسی طرح اس بارے میں والبی کی وہ روایت جس میں ابن عباس رضی اللہ عنہما کے علاوہ مجاہد، عکرمہ اور السدی کے حوالے دیئے گئے ہیں محل نظر ہے چونکہ اس آیت کے علاوہ جس میں خمس کا ذکر آیا ہے غزوہ بدر کے سلسلے میں تمام آیات بغیر کسی فصل کے ساتھ ساتھ نازل ہوئی ہیں۔ اس لیے ان میں سے کسی آیت ما بعد کے ذریعہ کسی آیت قبل میں موجود احکام کی تنسیخ خلافِ قیاس ہے۔ پھر یہ بھی پیش نظر رہے کہ صحیحین (صحیح بخاری وصحیح مسلم) میں حضرت علی رضی اللہ عنہ کے حوالے سے بدر کے مال غنیمت کی تقسیم کے بارے میں جو روایت پیش کی گئی ہے اس میں صاف بتایا گیا ہے کہ حضرت حمزہ رضی اللہ عنہ کو جو حصہ ملا تھا وہ ان کے حق کے مطابق خمس میں سے
ملا تھا جس سے والبی کی مذکورہ بالا روایت اور زیادہ محل نظر ہوجاتی ہے جس پر اعتماد مشکل ہے۔ اس لیے ہمارے نزدیک تاریخ اسلام کا مطالعہ کرتے ہوئے خمس تحقیق کے لیے واپسی کی روایت کی بجائے صحیحین میں مندرج روایت سے رجوع اور اس پر اعتماد انسب و صحیح ہوگا۔ (مؤلف)

## نبی کریمﷺ کی بدر سے مدینے کی طرف واپسی

جب رسول اللہ (ﷺ) غزوہ بدر میں اللہ تعالی کے فضل و کرم سے فتح یاب ہوکر سترہ ماہ رمضان المبارک کو جو ہجری کا
تیسرا سال تھا مدینے کی طرف واپس ہونے لگے تو اس وقت بھی آپ نے لشکر اسلام کے قلب میں کھڑے ہوکر اسی طرح خطبہ دیا جس طرح آپﷺ نے بدر میں تشریف آوری پر پہلے ہی دن مسلمانوں کو مخاطب فرماکر انہیں فتح کی مبارک باد دینے کے بعد راہ خدا میں ان کی دلاوری کی تعریف فرماتے ہوئے فرمایا کہ مسلمانوں کی کثیرالتعداد بےدین دشمن کے مقابلے میں اللہ تعالی کی امداد سے ان کے ایمان کی فتح تھی۔ آپﷺ نے بدر میں قیام کے بعد سے وہاں سے رخصت ہونے تک تین شبانہ روز نماز اور دعا میں گزارے تھے۔

جب آپﷺ ناقے پر سوار ہوکر میدانِ بدر سے کثیر مال غنیمت اور اسیرانِ جنگ کو ساتھ لےکر مدینے کی طرف روانہ ہوئے
وہ غزوہ بدر کی دوسری شب تھی اور اس وقت آپﷺ کے جلو میں عبداللہ بن رواحہ اور زید بن حارثہ رضی اللہ عنہما میں چل رہے تھے۔ آپﷺ نے انہیں بالترتیب مدینے کے اونچے اور نیچے علاقوں میں رہنے والے لوگوں کے پاس آگے آگے فتح کی خوشخبری دےکر بھیج دیا۔

بدر میں فتح کی خوشخبری سب سے پہلے بنت رسولﷺ

حضرت رقیہ رضی اللہ عنہا کو دی گئی جن کی علالت کی وجہ سے رسول اللہﷺ نے ان کے شوہر حضرت عثمان بن عفان (رضی اللہ عنہ) کو غزوہ بدر کے موقع پر مدینے میں رکنے کی اجازت اور جنگ میں شرکت کے اجر کی بشارت دے دی تھی۔

اسامہ بن زید رضی اللہ عنہما کہتے ہیں کہ جب حضرت عثمان رضی اللہ عنہ کو بدر میں فتح کی خبر دی گئی اس وقت مدینے میں سب لوگ سو رہے تھے لیکن وہ مصلیٰ پر تشریف فرما تھے اور کہتے جاتے تھے:
"عتبہ بن ربیعہ کو قتل کردیا گیا، شیبہ بن ربیعہ بھی قتل ہوگیا، لو، ابوجہل بن ہشام اور زمعہ بن اسود بھی قتل کردیئے گئے، بہت خوب! بختری، عاص بن ہشام، امیہ بن خلف اور حجاج کے دونوں بیٹے نبیہ اور منبہ بھی قتل کردیئے گئے"۔

اسامہ بن زید رضی اللہ عنہ جو اس وقت بچے تھے اور حضرت زینب رضی اللہ عنہا کی تیمارداری میں مصروف تھے کہتے ہیں کہ انہوں نے حضرت عثمان رضی اللہ عنہ کی زبان سے قریش کے ان لوگوں کے قتل کی خبر سن کر حیرت سے ان سے پوچھا:
"اے والد بزرگوار کیا یہ سب سچ ہے؟"۔
تو انہوں نے فرمایا کہ:
"ہاں بیٹے یہ بالکل سچ ہے"۔
اسامہ بن زید رضی اللہ عنہ مزید کہتے ہیں کہ انہوں نے جب تک اپنے والد زید بن حارثہ رضی اللہ عنہ اور ان کے ساتھ چند اسیران بدر کو نہیں دیکھا تھا انہیں حضرت عثمان رضی اللہ عنہ کی باتوں کا یقین نہیں آیا تھا۔ اسامہ رضی اللہ عنہ نے بھی بتایا ہے کہ جب آنحضرتﷺ کو حضرت عثمان رضی اللہ عنہ کی ان باتوں کی اطلاع دی گئی جو انہوں نے مدینے میں فتح بدر کی خبر پہنچنے سے قبل رات کے وقت مصلیٰ پر بیٹھے بیٹھے خود فراموشی کے عالم میں خوشی سے جھوم جھوم کر کی تھی تو آپﷺ نے انہیں تیر سے ضرب لگائی تھی۔

متعدد مشہور و مستند روایات میں ان تمام ستم ہائے شدید کا فرداً فرداً ذکر کیا گیا ہے جو کفار کے مذکورہ بالا سرگروہوں نے رسول اللہﷺ پر ڈھائے تھے اور پھر وہی یکے بعد دیگرے سب سے پہلے غزوہ بدر میں قتل ہوکر اپنے اپنے کیفرکردار کو پہنچے۔ یہاں ہم سب سے پہلے نضر بن حارث اور عقبہ بن ابی معیط کے قتل کا ذکر کریں گے۔ پھر اس کے بعد جیسا کہ ہم پہلے کہہ چکے ہیں ان شاء اللہ حروف تہجی کے لحاظ سے مشرکین قریش میں سے ان دوسرے مقتولین کا ذکر کریں گے جو غزوہ بدر میں قتل ہوئے۔

## مقتل نضر بن حارث و عقبہ بن ابی معیط

ابن اسحق فرماتے ہیں کہ جب رسول اللہﷺ بدر سے مدینے کی طرف واپسی میں مقام صفراء پر پہنچے تو جیسا کہ انہیں بعض اہل علم نے بتایا نضر بن حارث کو حضرت علی رضی اللہ عنہ نے قتل کردیا اور جب آپﷺ نے وہاں سے مدینے کی طرف آگے بڑھ کر عرق طبیہ میں قیام فرمایا تو جیسا کہ ابوعبیدہ بن محمد بن عمار بن یاسر نے ان سے بیان کیا وہاں بنی عمرو بن عوف کے بھائی عاصم بن ثابت بن ابی اصلح نے عقبہ بن ابی معیط کو قتل کردیا۔ موسیٰ بن عقبہ اپنی کتاب "مغازیہ'' میں لکھتے ہیں کہ انہیں یقین تھا کہ نبی کریمﷺ بدر
کے امیرانِ جنگ میں سے کسی قیدی کے قتل کا حکم نہیں دیں گے لیکن جب حضرت علی رضی اللہ عنہ اور عاصم بن ثابت سے بالترتیب ان کے قتل کی وجہ پوچھی تو وہ بولے کہ مذکورہ بالا دونوں اشخاص خدا، خدا کے رسول اور اسلام کو برابر (نعوذ باللہ) گالیاں دے رہے تھے اور جب انہیں رحمت عالمﷺ کے فطری رحم و کرم کے حوالے سے یقین دلانے کی کوشش کی گئی کہ آپ انہیں فدیہ لےکر یا ان پر رحم کھا کر یونہی رہا فرما دیں گے تو ان کی ان مغلظات میں کمی ہونے کے بجائے اور اضافہ ہوگیا تو مجبوراً انہیں قتل کرنا پڑا۔

ابن اسحق آگے چل کر بیان کرتے ہیں کہ جیسا دوسری متعدد و مستند روایات سے ثابت ہوتا ہے درحقیقت مذکورہ بالا دونوں
کافروں کو آنحضرتﷺ کے حکم ہی سے قتل کیا گیا تھا اور جب عقبہ بن ابی معیط کو قتل کیا جانے لگا تو وہ آپﷺ سے بولا:
"یا محمد (ﷺ) میرے بعد اس لڑکی (چھوٹی بہن) کا کہاں ٹھکانہ ہوگا یعنی وہ کہاں جائے گی؟"۔
آپﷺ نے فرمایا: "اگر وہ بھی تمہاری طرح ہٹ دھرمی پر قائم رہی تو جہنم میں"۔

ابن اسحق آگے چل کر لکھتے ہیں کہ جب عاصم بن ثابت عقبہ بن ابی معیط کی طرف تلوار لےکر بڑھے تو اس نے ان سے
پوچھا:
"تم ہمیں کیوں قتل کرنا چاہتے ہو؟ آخر ہم بھی تو تمہاری طرح قریش ہی ہیں"۔
عاصم اس کے اس سوال کے جواب میں بولے:
"تمہاری خدا اور اس کے رسول سے دشمنی اور اسلام سے نفرت کی وجہ سے"۔

حماد بن سلمہ عطا بن سائب اور شعبی کے حوالے سے بیان کرتے ہیں کہ جب رسول اللہﷺ نے عقبہ بن ابی معیط کے قتل کا حکم دیا تو وہ بولا:
"اے محمد! (ﷺ) آخر آپ نے بدر میں قریش کے اسیران جنگ میں سے مجھے ہی کو قتل کرنے کا حکم کیوں دیا ہے؟"۔
آپ نے جواباً ارشاد فرمایا:
"تمہاری خدا سے دشمنی، اسلام سے نفرت اور ابھی تک کفر پر اصرار کی وجہ سے۔ اس کے علاوہ تمہیں یاد ہوگا کہ قریش میں یہ سب سے زیادہ تم ہی میرے دشمن اور میرے قتل کے درپے رہے ہو کیا تمہیں یاد نہیں؟ کہ اب ایک روز میں خانہ کعبہ میں نماز پڑھتے ہوئے سجدے میں تھا تو تم نے میری گردن پر ایڑی رکھ کر اتنا زور ڈالا تھا کہ میری آنکھیں نکلنے کے قریب تھیں اور میں خود گلا گھٹنے سے موت کے قریب جاپہنچا تھا۔ پھر ایک دن جب میں نماز پڑھتے ہوئے سجدے میں تھا تو تم نے میری پشت پر بکری کی اوجھڑی لا ڈالی تھی جسے میری بیٹی فاطمہ رضی اللہ عنہا نے میرے اس حال پر روتے ہوئے اٹھایا تھا"۔ (حدیث کا تشریحی ترجمہ۔ مترجم)

ابن ہشام بیان کرتے ہیں اور یہی زیادہ مشہور ہے کہ عقبہ بن ابی معیط کو حضرت علی رضی اللہ عنہ نے قتل کیا تھا اور یہی زہری کی بیان کردو روایت میں بھی ملتا ہے نیز دوسرے اہل علم نے بھی ذکر کیا ہے۔ واللہ اعلم

ابن اسحق بیان کرتے ہیں کہ جب آنحضرتﷺ یوم بدر سے مدینے کی طرف واپس ہوتے اس مقام یعنی "عرق طیبہ" پر
ٹھہرے تھے تو وہیں فروہ بن عمرو بیاضی کا غلام ابوہندا اپنے مالک کی طرف سے کچھ تحائف لےکر آپ کی خدمت میں حاضر ہوا تھا جو آپﷺ نے انصار کو عطا فرما دیئے تھے۔

ابن اسحق آگے چل کر بیان کرتے ہیں کہ حضور نبی کریمﷺ مدینے میں اسیرانِ جنگ بدر سے ایک روز قبل پہنچ گئے تھے۔ اس کے بعد ابن اسحق کہتے ہیں کہ ان سے بنی عبدالدار کے بھائی نبیہ بن وہب نے بیان کیا کہ جب صحابہ رضی اللہ عنہم قیدیوں کو لےکر اگلے روز مدینے پہنچے تو آپﷺ نے انہیں صحابہ رضی اللہ عنہم ہی میں تقسیم کردیا تھا اور یہ بھی فرمایا تھا:
"ان سے اچھا برتاؤ کرنا"۔

## واقعہ بدر پر حاکم حبشہ نجاشی کا اظہار مسرت

حافظ بیہقی بیان کرتے ہیں کہ انہیں ابوالقاسم عبدالرحمن بن عبیداللہ الحرفی نے بغداد میں بتایا اور اس کے علاوہ ان سے احمد بن سلمان مجاد، عبداللہ بن ابی الدنیا، حمزہ بن عباس، عبدان بن عثمان اور عبداللہ ابن مبارک نے بیان کیا اور یہی بات انہیں عبدالرحمن بن یزید نے جابر اور صنعاء کے ایک شخص عبدالرحمن کے حوالے سے بتائی کہ ایک روز نجاشی نے جعفر بن ابی طالب رضی اللہ عنہ اور ان کے ساتھیوں کو جو غزوہ بدر کے واقعے تک حبشہ میں بطور مہاجر مقیم تھے ایک شخص کے ذریعہ بلا بھیجا۔ جعفر بن ابی طالب رضی اللہ عنہ کا بیان یہ ہے کہ جب وہ اپنے ساتھیوں کو لےکر نجاشی کے مکان میں پہنچے تو وہ صرف دو بوسیدہ سے کپڑے پہنے خاک آلود زمین پر بیٹھا تھا۔ اس نے ہمیں دیکھتے ہی ایک دوسرے شخص کی طرف اشارہ کرکے کہا:
"یہ شخص تمہارے ملک عرب سے آیا ہے اور اس نے مجھے بتایا ہے کہ وہاں جھاڑیوں سے بھری ایک وادی میں جسے بدر کہا جاتا ہے اللہ تعالی نے اپنے نبی کو کافروں سے لڑائی میں کامیاب کردیا ہے اور اسے کافروں پر مکمل فتح حاصل ہوئی ہے۔ اس نے مجھے یہ بھی بتایا ہے کہ اس لڑائی میں کافروں کے فلاں فلاں آدمی مارے گئے ہیں اور فلاں فلاں قید کرلیے گئے ہیں۔ یہ شخص اسی وادی کا آدمی ہے اور اس نے وہاں سے قریب اپنے مالک کا اونٹ چراتے ہوئے کافروں اور
مسلمانوں کی لڑائی کا پورا حال اپنی آنکھوں سے دیکھا ہے"۔
جعفر بن ابی طالب رضی اللہ عنہ نے بیان کیا کہ انہیں اور ان کے ساتھیوں کو یہ خبر سناکر جب نجاشی خاموش ہوا تو وہ بولے:
"ہم اس خوشخبری کے لیے آپ کے شکرگزار ہیں لیکن یہ تو بتائیے کہ اس وقت آپ کے یہ بوسیدہ کپڑے پہنے اور اس
طرح بغیر کسی مسند کے فرش خاک پر بیٹھنے کی کیا وجہ ہے؟"۔
جعفر بن ابی طالب رضی اللہ عنہ نے بیان کیا کہ ان کا یہ سوال سن کر اور ان کے ساتھیوں کے چہروں سے ان کی حد درجہ حیرت کا اندازہ لگاکر نجاشی نے جواب دیا:
"میں نے اس کلام میں جو خدا نے اپنے نبی حضرت عیسیٰ (علیہ السلام) پر اتارا تھا (انجیل مقدس) میں پڑھا ہے کہ جب اللہ تعالیٰ اپنے مومن بندوں کو کوئی نعمت بخشے تو ان کا فرض ہے کہ وہ نہایت عجز و انکسار کے ساتھ اپنے خالق و معبود حقیقی کا ذکر کرتے ہوئے اس کا شکر بجا لائیں اور چونکہ جو خبر میں نے ابھی آپ کو سنائی ہے اسے بھی میں اللہ تعالیٰ کی طرف سے اسے اپنے موجودہ نبی(ﷺ) اور اپنے مومن بندوں پر اس کی ایک بہت بڑی نعمت سمجھتا ہوں اس لیے میں اس کلام خداوندی کے مطابق اور اس کی تعمیل میں اس عاجزی و انکسار اور ان سادہ کپڑوں میں مسند کی بجائے فرش خاک پر بیٹھ کر اس کا ذکر کررہا ہوں اور اس کا شکر ادا کر رہا ہوں کیونکہ میں تم مسلمانوں کی طرح اپنے آپ
کو بھی اللہ تعالیٰ کی اس نعمت میں شریک سمجھتا ہوں اور اس پہ دلی مسرت کے ساتھ تم لوگوں کو مبارک باد کہتا ہوں"۔

## مکے میں مشرکین قریش کی بدر میں شکست اور ان کے مصائب کی خبر پہنچنا

ابن اسحق بیان کرتے ہیں کہ غزوہ بدر میں قریش مکہ پر جو کچھ گزرا تھا مکے میں اس کی خبر لےکر سب سے پہلے حیسمان بن عبداللہ خزاعی پہنچے تھے۔ جب ان سے اس کی تفصیل پوچھی گئی تو وہ بولے کہ عتبہ بن ربیعہ، شیبہ بن ربیعہ، ابوالحکم بن ہشام (ابوجہل) امیہ بن خلف، زمعہ بن اسود، نبیہ ومنبہ اور ابوالبختری بن ہشام سب قتل ہوگئے۔

جب اہل مکہ کو غزوہ بدر میں اشراف قریش کے ان معزز ترین لوگوں کے قتل کی خبر دی گئی تو صفوان بن امیہ نے پہلے تو کہا: "اسے عقل قبول نہیں کرتی'' لیکن جب اسے اس کا یقین دلایا گیا تو وہ اپنے مکان کے جس کمرے میں بیٹھا تھا بیٹھا کا بیٹھا رہ گیا، ایسا معلوم ہوتا تھا کہ اسے سکتہ ہوگیا ہے۔

بدر میں قریش کے اتنی بڑی تعداد میں قتل اور گرفتاری کی خبر جب مکے میں ہر طرف پھیلی تو وہاں کی عورتیں گریہ و ماتم کناں گھروں سے باہر نکل آئیں کیونکہ مقتولین و اسیران بدر میں سے کوئی ان کا باپ، کوئی بھائی اور کوئی بیٹا تھا۔

امام محمد بن اسحاق نے واقعہ بدر کو بہ تمام و کمال نزول سورہ انفال سمیت بیان کیا ہے اور ہم نے بھی اسے اپنی کتاب تفسیر میں مفصل بیان کیا ہے۔ جو قارئین کرام اس واقعے کی پوری تفصیلات جاننا چاہیں وہاں ملاحظہ فرما سکتے ہیں۔ (مؤلف)

**غزوہ بدر میں مسلم شرکاء وشہداء کے نام بلحاظ حروف تہجی**

ابن اسحق نے غزوہ بدر میں مسلم شہداء اور شرکاء کے نام بلحاظ حروف تہجی تحریر کرتے ہوئے پہلے مسلم شہداء کے نام بتائے ہیں اور ان میں بالترتیب مہاجرین و انصار کے نام لکھے ہیں۔ انہوں نے غزوہ بدر میں شریک اہل اسلام کی مجموعی تعداد تین سو چودہ لکھی ہے جس میں سرفہرست حضور نبی کریمﷺ کا نام نامی و اسم گرامی رکھا ہے۔ اس کے بعد انہوں نے اہل اسلام کی اس مجموعی تعداد میں سے مہاجرین کی تعداد تراسی قبیلہ، اوس کے لوگوں کی تعداد اکسٹھ اور قبیلہ خزرج کے لوگوں کی تعداد ایک سوستر بتائی ہے۔ بخاریؒ نے بھی حروف تہجی کے لحاظ سے ترتیب دار غزوہ بدر میں شریک اہل اسلام کی یہی تعداد لکھی ہے اور ابن اسحق کی طرح انہوں نے بھی سب سے پہلے آنحضرتﷺ اسم گرامی لکھا ہے۔ ہم نے آئندہ سطور میں بلحاظ حروف تہجی جو فہرست دی ہے اس میں ابن اسحق اور بخاری کے علاوہ حافظ ضیاءالدین محمد بن عبدالواحد المقدسی کی کتاب "احکام الکبیر'' وغیرہ سے استفادہ کیا ہے۔

## اہل بدر کے اسمائے گرامی کی فہرست بلحاظ حروف تہجى

**حرفِ الف**

ابی بن کعب النجاری سیدالفراء، الارقم بن ابی الارقم، ابوالارقم عبدمناف بن اسد بن عبداللہ ابن عمر بن مخزوم المخزومی، اسعد بن یزید بن الفا کہ بن یزید بن خلده بن عامر بن عجلان، اسود بن زید بن ثعلبہ بن عبید بن غنم، ابن عائذ سواد بن زید، اسید بن عمرو انصاری، ابوسلیط، انس بن قتادہ بن ربیعہ ابن خالد بن حارث الاوسی، انس بن معاذ بن انس بن قیس بن عبید بن زید بن معاویہ بن عمرو بن مالک بن النجار، انسہ حبشی (آنحضرتﷺ کا غلام) اوس بن ثابت بن منذر نجاری، اوس بن خولی بن عبداللہ بن حارث بن عبید بن مالک بن سالم بن غنم بن عوف بن خزرج الخزرجی رضی اللہ عنہم۔

موسیٰ بن عقبہ کے بقول اس فہرست میں یہ لوگ بھی شامل ہیں: اوس بن عبداللہ بن حارث بن خولی، اوس بن ثابت خزرجی یعنی عبادہ بن ثابت کا بھائی، ایاس بن بکیر بن عبد یالیل بن ناشب بن غیرہ بن سعد بن لیث بن بکر (بنی عدی بن کعب کا حلیف) رضی اللہ عنہم۔

**حرف باء**

بجير بن ابی بجیر (حلیف بنی نجار) بحاث بن ثعلبہ بن خزمہ بن اصرم بن عماره البلوی (حلیف انصار) بسبس بن عمرو بن ثعلبہ بن خرشہ بن عمرو بن سعید بن ذبیان ابن رشدان بن قیس بن جہینہ الجہنی (بنی ساعدہ کے حلیف) بشر بن البراء بن معرور خزرجی (یہ وہی ہیں جو خیبر میں بکری کا مسموم گوشت کھاکر وفات پاگئے تھے) بشیر بن سعد ابن ثعلبہ خزرجی (انہوں نے سب سے پہلے دوسرے لوگوں کے ساتھ اسلام کی حقانیت پر بیعت کی تھی) بشیر بن منذرابولبابہ اوسی رضی اللہ عنہم (انہی کو آنحضرتﷺ نے روحاء سے واپس کرکے مدینے کی حفاظت پر مامور کیا تھا اور انہی کی طرف سے خود دشمن پر چلاکر انہیں اجر کا مستحق قرار دیا تھا اور اسی لیے یہ بھی اہل بدر میں شامل ہیں)

**حرفِ تاء**

تیم بن یعار بن قیس بن عدی بن امیہ بن جداره بن عوف بن حارث بن خزرج، تمیم (خراش بن صمہ کے غلام) تمیم (بنی غنم بن سلم کے غلام) ابن ہشام نے انہیں سعد بن خیثمہ کا غلام بتایا ہے رضی اللہ عنہم۔

**حرفِ ثاء**

ثابت اقرم بن ثعلبہ بن عدی بن عجلان، ثابت بن ثعلبہ (یہ ثعلیہ وہی ہے جسے جدع بن زید بن حارث بن حرام بن غنم بن کعب بن سلمہ بھی کہا جاتا ہے) ثابت بن خالد بن خنساء بن میسرہ ابن عبدعوف بن غنم بن مالک بن نجار نجاری، ثابت بن خنساء بن عمرو بن مالک بن عدی بن عامر بن غنم بن عدی بن نجار نجاری، ثابت بن عمرو بن زید بن عدی بن سواد بن مالک بن غنم بن عدی بن نجار نجاری، ثابت بن ہزال خزرجی، ثعلبہ بن حاطب بن عمرو بن عبید بن امیہ بن زید بن مالک بن اوس، ثعلبہ بن عمرو بن عبید بن مالک نجاری، ثعلبہ بن عمرو بن محصن خزرجی، ثعلبہ بن `حتمہ` بن عدی بن نابی سلمی، ثقف بن عمرو رضی اللہ عنہم (یہ بنی حجر میں آل بنی سلیم سے اور بنی کثیر بن غنم بن دودان بن اسد کے حلیفوں میں تھے)

**حرفِ جيم**

جابر بن خالد (ابن مسعود) بن عبدالاشہل بن حارثہ بن دینار بن نجار نجاری، جابر بن عبداللہ بن رئاب بن نعمان بن سنان بن عبید بن عدی بن غنم بن کعب بن سلمہ سلمی بیعت عقبہ میں شریک افراد میں سے یہ بھی ایک تھے) رضی اللہ عنہم۔

ہمارے نزدیک یہاں جیسا کہ بخاریؒ نے سعید بن منصور، ابی معاویہ، اعمش اور ابی سفیان کے مستند حوالوں سے بیان کیا ہے جابر بن عبدالله بن عمرو بن حرام سلمی کا نام بھی شامل ہونا چاہیے تھا کیونکہ خود انہوں نے جو کچھ بیان کیا وہ یہ ہے: "غزوہ بدر کے روز میں اپنے ساتھیوں کے لیے قریبی حوض سے پانی نکال نکال کر لارہا تھا"۔

ہماری اس گزارش اور اس سلسلے میں بخاری کی پیش کردہ اسناد کے علاوہ مسلم کی پیش کردہ اسناد بھی شامل ہیں لیکن محمد بن سعد کہتے ہیں کہ جب انہوں نے غزوہ بدر میں جابر بن عبداللہ بن عمرو بن حرام سلمی کی شرکت کا انہی حوالوں سے محمد بن عمر یعنی واقدمی سے ذکر کیا تو وہ اس کی تردید کرتے ہوئے بولے کہ وہ اور ان جیسے دوسرے لوگ اہل عراق میں سے تھے اس لیے غزوہ بدر میں ان کی شرکت بعید از قیاس ہے۔ واقدی کے علاوہ امام احمد بن حنبلؒ فرماتے ہیں کہ ان سے روح بن عبادہ، زکریا بن اسحاق اور ابوزبیر نے بیان کیا کہ انہوں نے جابر بن عبداللہ بن عمرو بن حرام سلمی کو خود یہ کہتے ہوئے سنا: "میں نے رسول اللہﷺ کے ساتھ انیس غزوات میں شرکت کی لیکن میں غزوہ بدر اور غزوہ احد میں شریک نہ ہوسکا کیونکہ مجھے میرے والد نے ان غزوات میں شرکت سے روک دیا تھا لیکن وہ (میرے والد) غزوہ اُحد میں قتل ہوگئے تو اس کے بعد میں نے آنحضرتﷺ کے ہمراہ آئندہ کسی غزوے میں شرکت سے گریز نہیں کیا"۔

مسلمؒ نے ان جابر رضی اللہ عنہ کا یہ قول ابی خیثمہ اور روح کے حوالے سے اپنی اس سلسلے کی ایک روایت میں شامل کیا ہے لیکن مسلم کی یہ مبینہ روایت صرف مصری نسخے میں ملتی ہے۔ (مؤلف)

اہل بدر کے حرف جیم سے شروع ہونے والے ناموں میں باقی نام یہ ہیں: جبار بن صخر سلمی، جبیر بن عتیک انصاری اور جبیر بن ایاس خزرجی رضی اللہ عنہم۔

**حرفِ حاء**

حارث بن انس بن رافع خزرجی، حث بن حاطب بن عمرو بن عبس (انہیں آنحضرتﷺ نے راستے سے واپس کردیا تھاتھا لیکن غزوہ بدر میں ان کی طرف سے خود تیر چلا کر انہیں اہل بدر کے اجر میں شامل فرمایا) حارث بن خزرمہ بن عدی بن ابی غنم بن عمرو بن عوف بن خزرج(بنی زعور ابن عبدالاشہل کے حلیف) حارث بن صمہ خزرجی (انہیں بھی آنحضرتﷺ نے بدر کے آدھے راستے سے واپس کردیا تھا اور ان کی طرف سے غزوہ بدرمیں خود تیر چلاکر انہیں مہاجرین کے اجروثواب میں شامل قرار دیا تھا) حارث بن عرفجہ اوسی، حارث ابن قیس خلدہ ابوخالد خزرجی، حارث بن نعمان بن امیہ انصاری،حارث بن سراقہ نجاری(جو میدانِ جنگ مین سامنے دیکھ رہے تھے تو مغرب کی طرف سے ایک تیر آکر ان کے پہلو میں پیوست ہوگیا جس سے یہ جاں بحق ہوکر داخل فردوس ہوگئے تھے) حارثہ بن نعمان بن رافع انصاری، حاطب بن ابی بلتعہ لخمی(حلیف بنی اسد بن عبدالعزیٰ بن قصی) حاطب بن عمرو بن عبید بن امیہ اشجعی متعلق بہ بنی دهمان (ان کا یہ نام ابن اسحاق نے نہیں بلکہ ابن ہشام نے بتایا ہے اور واقدی نے انہیں حاطب بن عمرو بن عبدشمس بن عبدود لکھا ہے اور ابن عائذ نے بھی "مغازیہ'' میں واقدی کا بتایا ہوا نام لکھا ہے۔ البتہ ابن ابی حاتم نے ان کا نام حاطب بن عمرو بن عبدشمس لکھ کر یہ بھی لکھا ہے کہ ان کا یہ نام انہوں نے اپنے والد سے سنا تھا اور یہ بھی بتایا ہے کہ یہ ایک غیرمعروف شخص تھے) حباب بن منذر خزرجی (کہا جاتا ہے کہ غزوہ بدر میں خزرجی پر چم انہی کے ہاتھ میں تھا) حبیب بن اسود (بنی سلمہ میں سے بنی حرام کے غلام انہیں موسیٰ بن عقبہ نے حبیب بن اسود کے بجائے حبیب بن سعد بتایا ہے اور ابن ابی حاتم نے انہیں حبیب بن اسلم لکھتے ہوئے آل جشم بن خزرج انصاری بدری کا غلام بتایا ہے) حریث بن زید بن ثعلبہ بن عبدربہ انصاری، حصین ابن حارث بن مطلب بن عبدمناف اور رسول اللہﷺ کے چچا حضرت حمزہ بن عبدالمطلب بن ہاشم رضی اللہ عنہم۔

**حرفِ خاء**

خالد بن بکیر (ایاس کے بھائی) خالد بن زید ابوایوب انصاری، خالد بن قیس بن مالک ابن عجلان انصاری، خارجہ بن حمیر، خارجہ بن زید خزرجی، خباب بن ارت، خباب (عتبہ بن غزوان کے غلام) خراش بن صمہ سلمی، حبیب بن اساف بن عتبہ خزرجی، خریم بن فاتک، خلیفہ بن عدی خزرجی، خلید بن قیس بن نعمان بن سنان بن عبید انصاری سلمی، خنیس بن حذافہ بن قیس بن عدی بن سعد بن سہم بن عمرو بن عصیص بن کعب بن لوی سہمی، خوات بن جبیر انصاری (یہ غزوہ بدر میں بذات خود تو شریک نہ تھے بلکہ ان کی طرف سے بھی خود تیراندازی کرکے آنحضرتﷺ نے انہیں بھی غزوہ بدر کے اجر و ثواب کا مستحق قرار دیا) خولی بن ابی خولی، خلاد بن رافع، خلاد بن سوید، خلاد بن عمروابن جموح خزریجیون رضی اللہ عنہم۔

**حرفِ ذال**

ذکوان بن عبدقیس خزرجی، ذوشمالین بن عبد بن عمرو بن نضلہ۔

**حرفِ راء**

رافع بن حارث اوسی، رافع بن عنجدہ (ابن ہشام کہتے ہیں کہ عنجدہ ان کی ماں کا نام تھا) رافع بن معلٰی بن لوذان خزرجی (یہ غزوہ بدر میں شہید ہوئے) ربعی بن رافع بن حارث بن زید بن حارثہ بن جد بن عجلان بن ضبیعہ (موسیٰ بن عقبہ نے انہیں ربعی بن ابی رافع بتایا ہے) ربیع بن ایاس خزرجی، ربیعہ بن اثم بن سنجرہ بن عمرو بن لکیز بن عامر بن غنم بن دودان بن اسد بن خزیمہ، رحیلہ بن ثعلبہ بن خالد بن ثعلبہ بن عامر بن بیاضہ خزرجی، رفاعہ ابن رافع زرقی، رفاعہ بن عبدالمنذر بن زنیر اوسی اور رفاعہ ابن عمرو بن زید خزرجی۔

**حرفِ زاء**

زبیر بن عوام بن خویلد بن اسد بن عبدالعزیٰ بن قصی ( نبی کریمﷺ کے پھوپھی زاد بھائی) زیاد بن عمرو (موسیٰ بن عقبہ نے انہیں زیاد بن اخرس بن عمرو جہنی بتایا ہے جب کہ واقدی نے ان کا نام زیاد بن کعب ابن عمرو بن عدی بن کلیب بن برزعہ بن عدی بن عمرو بن زبعری بن رشدان بن جہینہ لکھا ہے) زیاد بن لبید زرقی، زیاد بن مزین بن قیس خزرجی، زید بن اسلم بن ثعلبہ ابن عدی بن عجلان بن ضبیعہ، زید بن حارثہ بن شرجیل (آنحضرتﷺ کے غلام ) زید بن خطاب بن نفیل (حضرت عمر بن خطاب کے بھائی) زید بن سہل بن اسود نجاری ابوطلحہ رضی اللہ عنہم۔

**حرفِ سين**

سالم بن عمیر اوسی، سالم بن (غنم بن) عوف خزرجی، سالم بن معقل (ابوحذیفہ کے غلام) سائب بن عثمان بن مظعون الجمحی (یہ اور ان کے والد مظعون دونوں شہید ہوئے) سبیع بن قیس بن عائد خزرجی[^1]، سبرہ ابن فاتک (ان کا ذکر بخاریؒ نے کیا ہے) سراقہ بن عمر نجاری، سراقہ بن کعب نجاری، سعد بن خولہ، سعد بن خیثمہ اوسی (یہ بھی غزوہ بدر میں شہید ہوئے) سعد بن ربیع خزرجی (یہ بھی غزوہ بدر میں شہید ہوئے) سعد بن زید بن مالک اوسی (واقدی نے ان کا نام سعد بن زید بن الفاکہ خزرجی بتایا ہے) سعد بن سہیل بن عبدالاشہل نجاری، سعد بن عبید انصاری، سعد بن عثمان بن خلده خزرجی ابوعبادہ (ابن عائذ نے انہیں ابوعبادہ کے بجائے ابوعبیدہ لکھا ہے) سعد بن معاذ اوسی (غزوہ بدر میں قبیلہ اوس کا علم انہی کے پاس تھا) سعد بن عبادہ بن دلیم خزرجی (انہیں عروہؒ، بخاریؒ، ابن حاتمؒ اور طبرانی نے شہدائے بدر میں شمار کیا ہے) سعد بن وقاص مالک بن اہیب زہری (یہ عشره مبشره میں شامل ہیں) سعد بن مالک ابوسہل واقدی نے بتایا ہے کہ یہ غزوہ بدر کے لیے تیاری میں مصروف تھے لیکن اس سے قبل کہ رسول اللہ (ﷺ) اور دیگر رضی اللہ عنہم کے ساتھ مدینے سے بدر کی طرف روانہ ہوتے اچانک بیمار ہوکر وفات پاگئے سہیلی نے بھی ابن قتیبہ

---

[^1] اصابہ اور مصریہ یہاں بن عائذ کی جگہ ابن عیشہ اور "روض" میں ابن عبسہ لکھا ہے۔ (مؤلف)

---

کے حوالے سے سہی بتایا ہے۔ واللہ اعلم

سعید بن زید بن نفیل العدومی (یہ حضرت عمر بن خطاب (رضی اللہ عنہ) کے چچازاد بھائی تھے، کہا جاتا ہے کہ یہ غزوہ بدر کے بعد جب دوسرے صحابہ رضی اللہ عنہم مدینے واپس آچکے تھے شام سے مدینے آئے تھے لیکن آنحضرتﷺ نے انہیں بھی ان کی طرف سے بدر میں دشمن پر تیر سے وار کرکے اہل بدر میں شمار فرمایا اور بدر کے اجر و ثواب کا مستحق ٹھہرایا تھا) سفیان ابن بشر بن عمرو خزرجی سلمہ بن اسلم بن حریش اوسی، سلمہ بن ثابت بن وقش بن زغبہ، سلمہ بن سلامہ بن وقش بن زغبہ، سلیم بن حارث نجاری، سلیم بن عمرو سلمی، سلیم بن قیس بن فہد خزرجی، سلیم بن ملحان (حرام بن ملحان نجاری کے بھائی) سماک بن اوس ابن خرشہ ابودجانہ (انہیں سماک بن خرشہ بھی کہا جاتا ہے) سماک بن سعد بن ثعلبہ خزرجی (یہ بشیر بن سعد کے بھائی تھے) سہل بن حنیف اوسی، سہل بن عتیک نجاری، سہل بن قیس سلمی، سہیل ابن رافع نجاری (یہ وہی سہیل ہیں جن کی اور ان کے بھائی کی زمین پر مسجدنبوی تعمیر کی گئی تھی جس کا پہلے ذکر آچکا ہے) سہیل بن وہب فہری (بیضاء انہی کی والدہ تھیں اس لیے انہیں ابن بیضاء بھی کہا جاتا تھا) سنان بن ابی سنان بن محصن بن حرثان (یہ مہاجرین میں سے تھے اور بنی عبدشمس ابن عبدمناف کے حلیف تھے) سنان بن صیفی سلمی، سواد بن زریق بن زید انصاری (اموی نے ان کا نام سواد بن رزام بتایا ہے) سواد بن غزیہ بن اہیب بلوی، سویبط بن سعد بن حرملہ عبدری سوید بن مخشی ابومخشی طائی می رضی اللہ عنہم (یہ بنی عبدشمس کے حلیف تھے اور ان کا نام ازید بن حمیر بھی بتایا گیا ہے کیونکہ انہیں اس نام سے بھی یاد کیا جاتا تھا)۔

**حرفِ شين**

شجاع بن وہب بن ربیعہ اسدی، شماس بن عثمان مخزومی (ابن ہشام کے بقول ان کا اصلی نام عثمان بن عثمان تھا لیکن عہدِجاہلیت میں ان کے بعد حد حسن و جمال اور ان کے چہرے کی چمک دمک سورج کی مماثل ہونے کی وجہ سے انہیں لوگ "شماسا" کہتے تھے اور یہی ان کا نام پڑگیا جو اب تک چلا آتا ہے، شقران (رسول اللہﷺ کے غلام) جنہیں مال غنیمت میں کچھ ہاتھ نہیں آیا تھا لیکن بدر کے اسیروں کی نگرانی ان کے سپرد کردی گئی تھی اس لیے ہر اس شخص نے جس نے بدر میں کسی کو قید کرکے ان کی نگرانی میں دیا انہیں اپنے حصے سے کچھ نہ کچھ دیا اور ان کے پاس ہر فرد واحد سے زیادہ مال جمع ہوگیا۔

**حرفِ صاد**

صہیب بن سنان رومی (یہ اولین مہاجرین میں سے تھے) صفوان بن وہب بن ربیعہ فہری (سہیل بن بیضاء کے بھائی جو غزوہ بدر میں شہید ہوئے)، صخر بن امیہ سلمی رضی اللہ عنہم۔

**حرفِ ضاد**

ضحاک بن حارثہ بن زید سلمی، ضحاک بن عبد عمرو نجاری، ضمرہ بن عمر جہنی (موسیٰ بن عقبہ کے بقول ان کا اصل نام ضمرہ بن کعب بن عمرو تھا اور یہ انصار کے حلیف اور زیاد بن عمرو کے بھائی تھے۔

**حرفِ طاء**

طلحہ بن عبیداللہ تیمی (یہ بھی عشرہ مبشرہ میں سے ہیں۔ یہ غزوہ بدر سے مجاہدین کی مدینے میں واپسی کے بعد شام کے سفر سے لوٹے تھے تاہم انہیں آنحضرتﷺ نے اپنے حصے سے مال غنیمت دےکر بدر کے اجر وثواب کا مستحق ٹھہرایا تھا کیونکہ یہ مجبوراً غزوہ بدر میں شریک نہیں ہوسکے تھے) طفیل بن حارث بن مطلب بن عبدمناف (یہ بھی مہاجرین میں سے اور حصین و عبید کے بھائی تھے) طفیل بن مالک بن خنساء سلمی، طفیل بن نعمان بن خنساء سلمی، طبیب بن عمیر بن وہب بن ابی کبیر بن عبد بن قصی۔

**حرفِ ظاء**

ظہیر بن رافع اوسی (غزوہ بدر کے سلسلے میں ان کا ذکر بخاریؒ نے کیا ہے)

**حرفِ عين**

عاصم بن ثابت بن ابی افلح انصاری، عاصم بن عدی ابن الجد بن عجلان (آنحضرتﷺ نے انہیں بھی روحا سے واپس کردیا لیکن غزوہ بدر میں فتح کے بعد مال غنیمت کے اپنے حصے سے کچھ حصہ دےکر اجر و ثواب کا مستحق ٹھہرایا تھا) عاصم بن قیس بن ثابت خزرجی، عامل بن کبیر (ایاس اور خالد و عامر کے بھائی) عامر بن امیہ بن زید بن حسحاس نجاری، عامر بن حارث فہری، عامر بن ربیعہ بن مالک غنری (مہاجرین میں بنی عدی کے حلیف) عامر بن سلمہ بن عامر بن عبداللہ بلوی قضاعی (ابن ہشام کے بقول انہیں عمر بن سلمہ بھی کہا جاتا تھا) عامر بن عبداللہ بن جراح بن ہلال بن اہیب بن ضبہ بن حارث ابن فہر ابوعبیدہ بن جراح جو عشرہ مبشرہ میں شامل اور اولین مہاجروں میں بھی شامل تھے، عامر بن فہیرہ (ابوبکر رضی اللہ عنہ کے غلام) عامر بن مخلد نجاری عائذ بن ماعض بن قیس خزرجی، عباد بن بشر بن وقش اوسی، عباد بن قیس بن عامر خزرجی، عباد بن قیس بن عبشہ خزرجی، عباد ابن خشخاش قضاعی، عبادہ بن صامت خزرجی، عبادہ بن قیس بن کعب بن قیس عبد اللہ بن امیہ بن عرفطہ، عبداللہ بن ثعلبہ بن خزمہ، عبداللہ بن جحش بن رئاب
اسدی عبداللہ بن جبیر بن نعمان اوسی، عبداللہ بن امجد بن قیس سلمی، عبداللہ بن حق بن ارس ساعدی، عبداللہ بن حمیر، عبداللہ بن ربیع بن قیس خزرجی، عبداللہ بن رواحہ خزرجی، عبداللہ بن زید بن عبدربہ بن ثعلبہ خزرجی، عبدالله بن سراقہ عدوی، عبداللہ بن سلمہ بن مالک العجلان، عبداللہ بن سہل بن رافع، عبداللہ بن سہیل بن عمرو عبداللہ بن طارق بن مالک قضاعی، عبداللہ بن عامر بن بلی، عبداللہ بن عبداللہ ابن ابی بن سلول خزرجی (انہی کے والد منافقین کے سرگروہ تھے) عبداللہ بن الاسد بن ہلال بن عبداللہ بن مخزوم ابوسلمہ (یہ ام سلمہ کے شوہر تھے جو غزوہ بدر میں شہید ہوئے) عبداللہ بن عبدمناف بن نعمان سلمی عبداللہ بن عبس عبداللہ بن عثمان بن عامر بن عمرو بن کعب بن تیم بن مرہ بن کعب ابوبکرصدیق (رضی اللہ عنہ) عبداللہ بن عرفط بن عدی خزرجی، عبداللہ بن عمر بن حرام سلمی ابوجابر عبدالله بن عمیر بن عدی حزرجی، عبداللہ بن قیس بن خالد نجاری، عبداللہ ابن قیس بن صخر بن حرام سلمی، عبداللہ بن کعب بن عمرو بن عوف بن مبذول بن عمر بن مازن بن نجار، عبداللہ بن مخرمہ بن عبدالعزیٰ (یہ مہاجرین اولین میں سے تھے، عبدالله بن مسعود الہزلی (یہ بنی زہرہ کے حلیف اور مہاجرین اولین میں سے تھے) عبداللہ بن مظعون الحمجی (یہ بھی مہاجرین اولین میں سے تھے) عبداللہ بن نعمان بن بلدمہ سلمی، عبداللہ بن اسید بن نعمان سلمی، عبدالرحمن بن عوف ابن عبدالحارث بن زہرہ بن کلاب زہری (یہ بھی عشرہ مبشرہ میں سے ایک تھے) عبس بن عامر بن عدی سلمی، عبید بن تیہان (ابوالہیثم کے بھائی جنہیں عبید کے
بجائے عتیک بھی کہا جاتا تھا) عبید بن ثعلبہ (ان کا تعلق بنی غنم بن مالک سے تھا) عبید بن زید بن عامر بن عمرو بن عجلان بن عامر، عبید بن ابی عبید، عبیدہ بن حارث بن مطلب بن عبدمناف اور حصین و طفیل کے بھائی (یہ ان تین مجاہدین میں سے تھے جو غزوہ بدر میں مبارز طلبی کے بعد جنگ کے لیے اپنی صف سے نکلے لیکن داد شجاعت دیتے ہوئے ان کا ایک ہاتھ کٹ گیا تھا جس کے بعد یہ وفات پاگئے تھے عتبان بن مالک بن عمرو خزرجی، عتبہ ابن ربیعہ بن خالد بن معاویہ البہرانی (بنی امیہ بن لوذان حلیف) عقبہ بن عبداللہ بن صحر سلمی، عتبہ بن غزوان بن جابر (یہ بھی اولین مہاجرین میں سے تھے) عثمان بن عفان بن ابی العاص بن امیہ بن عبدشمس بن عبدمناف اموی (یہ عشرہ مبشرہ اور چار خلفائے راشدین میں سے ایک تھے جنہیں آنحضرتﷺ نے اپنی بیٹی اور ان کی بیوی رقیہ رضی اللہ عنہا کی تیمارداری کے لیے جو اس وقت سخت بیمار تھیں اور اسی علالت میں وفات پاگئیں غزوہ بدر میں عدم شرکت کی اجازت دے دی تھی اور اسی لیے انہیں بھی مال غنیمت میں اپنے حصے سے حصہ دےکر غزوہ بدر کے اجر وثواب کا مستحق قرار دیا تھا) عثمان بن
مظعون الجہمی ابو سائب (مہاجرین اولین عبدالله وقدامہ کے بھائی) عدی بن ابی زغباء جہنی (انہی کو رسول اللہﷺ نے بسبس بن عمرو کے ہمراہ پانی کے حوض کی نگرانی کے لیے بھیجا تھا) عصمہ بن حصین بن و برہ بن خالد بن عجلان، عصیمہ (کہا جاتا ہے کہ یہ بنی حارث بن سوار کے حلیف تھے اور ان کا تعلق بنی اسد بن خزیمہ سے تھا) عطیہ بن نویرہ بن عامر بن عطیہ خزرجی، عقبہ بن عامر بن نابی سلمی، عقبہ بن عثمان بن خلد و خزرجی (سعد بن عثمان کے بھائی) عقبہ بن عمر ابو مسعود البدری (بخاری نے انہیں شہدائے بدر میں شمار کیا ہے لیکن یہ بیان محل نظر ہے کیونکہ اس لیے مورخین غزوات کی کثیر تعداد میں سے کسی نے اس کا ذکر نہیں کیا۔ (مؤلف) عقبہ بن وہب بن ربیعہ اسدی، عقبہ بن وہب بن کلدہ، عکاشہ بن محصن غنمی، علی بن ابی طالب ہاشمی امیرالمومنین اور خلفائے اربعہ کے علاوہ ان تین خلفاء میں سے بھی ایک جنہوں نے غزوہ بدر میں دشمن سے جنگ کی، عمار بن یاسرعنسی مذحجی (یہ بھی اولین مہاجرین میں سے
تھے) عمارہ بن حزام بن زید نجاری، عمر بن خطاب امیرالمومنین خلفائے اربعہ میں سے ایک اور ان دو شیخین میں سے ایک جنہوں نے بعد وفات رسولﷺ سب سے پہلے مسلمانوں کی رہنمائی و سربراہی کی، عمر بن عمرو بن ایاس (یہ اہل یمن میں سے بنی لوذان بن عمرو بن سالم کے حلیف تھے اور انہیں ربیع دورقہ کا بھائی بتایا جاتا ہے) عمرو بن ثعلبہ بن وہب بن عدی بن مالک بن عدی بن عامر
ابوحکیم، عمرو بن حارث بن زہیر ابن ابی شداد بن ربیعہ بن ہلال بن اہیب بن ضبشہ بن حارث بن فہر الفہری، عمرو بن سراقہ عدوی، عمرو بن ابی سرح فہری (یہ بھی مہاجرین میں سے تھے تاہم واقدی اور ابن عائذ نے ان کا نام عمرو کے بجائے معمر بتایا ہے) عمرو بن
طلق بن زید بن امیہ بن سنان بن کعب بن غنم (یہ بھی بنی حرام میں شامل تھے) عمرو بن جموح بن حرام انصاری، عمرو بن قیس بن زید بن سواد بن مالک بن غنم (واقدی اور اموی نے ان کا تفصیلی ذکر کیا ہے) عمرو بن قیس بن مالک بن عدی بن خنساء بن عمرو بن مالک بن عدی بن عامر ابوخارجہ (موسیٰ بن عقبہ نے خدا جانے کیوں ان کا ذکر کہیں نہیں کیا) عمرو بن عامر بن حارث فہری، عمرو بن
معبد بن ازعراوسی، عمرو بن معاذ اوسی (سعد بن معاذ کے بھائی) عمیر بن حارث بن ثعلبہ (انہیں عمرو بن حارث بن لبدہ بن ثعلبہ سلمی بھی کہا جاتا ہے) عمیر بن حرام بن جموح سلمی، عمیر بن حمام بن عم (ان کے والد ان کے قبل غزوہ بدر میں شہید ہوئے) عمیر بن عامر بن مالک ابن خنساء بن مبذول بن عمرو بن غنم بن مازن ابوداؤد مازنی، عمیر بن عوف (یہ سہیل بن عمرو کے غلام تھے جنہیں اموی وغیرہ عمیر بن عوف کی بجائے عمرو بن عوف لکھا ہے اور حدیث صحیحین (صحیح مسلم و صحیح بخاری) میں بتایا گیا ہے کہ انہیں ابوعبیدہ نے بحرین بھیجا تھا) عمیر بن مالک بن اہیب زہری (یہ سعد بن ابی وقاص کے بھائی تھے اور غزوہ بدر میں شہید ہوئے) عنترہ (یہ بنی سلیم کے غلام تھے تاہم یہ بھی بتایا جاتا ہے کہ یہ اسی قبیلے کے ایک فرد تھے۔ واللہ اعلم عوف بن حارث بن رفاعہ بن حارث نجاری (یہ عفراء بنت عبید بن ثعلبہ نجاری کے بیٹے تھے اور غزوہ بدر میں شہید ہوئے) عویم بن ساعدہ انصاری (ان کا تعلق بنی امیہ ابن زید سے تھا) عیاض بن غنم فہری (یہ بھی اولین مہاجروں میں سے تھے رضی اللہ عنہم)۔

**حرفِ غين**

غنام بن اوس خزرجی (ان کا ذکر واقدی کے سوا کسی مورخ اسلام نے نہیں کیا)

**حرفِ فاء**

فاکہ بن بشیر بن الفا کہ خزرجی اور فروہ بن عمرو بن ودفہ خزرجی۔

**حرفِ قاف**

قتادہ بن نعمان اوسی، قدامہ بن مظعون الجمحی (مہاجرین میں عثمان و عبداللہ کے بھائی) قطبہ ابن عامر بن حدیدہ سلمی، قیس
بن السکن نجاری، قیس ابن صعصعہ عمرو بن زید مازنی (انہوں نے غزوہ بدر کے روز لشکر اسلام کے قلب میں رہ کر جہاد کیا تھا) قیس بن محصن بن خالد خزرجی، قیس بن مخلد بن ثعلبہ نجاری۔

**حرفِ كاف**

کعب بن حمان انہیں بن جمار اور بن جماز بھی کہا جاتا تھا، ابن ہشام نے انہیں کعب بن عبشان لکھا ہے اور یہ بھی بتایا ہے
کہ انہیں کعب بن مالک ابن ثعلبہ بن جماز بھی کہا جاتا تھا اموی نے ان کا نام کعب بن ثعلبہ بن حبالہ بن غنم غسانی بتایا ہے اور یہ بھی بیان کیا ہے کہ یہ بنی خزرج بن ساعدہ کے حلیف تھے) کعب بن زید بن قیس نجاری، کعب بن عمرو ابویسر سلمی، کلفہ بن ثعلبہ (یہ بکائین میں سے تھے جن کا ذکر موسیٰ بن عقبہ نے کیا ہے) کناز بن حصین بن یربوع غنوی (یہ بھی مہاجرین اولین میں سے تھے)۔

**حرفِ ميم**

مالک بن دخشم جنہیں ابن دخشن خزرجی بھی کہا جاتا ہے مالک بن ابی خولی جعفی حلیف بنی عدی مالک بن ربیعہ ابواسید ساعدی، مالک بن قدامہ اوسی، مالک بن عمرو ثقف بن عمرو کے بھائی (یہ دونوں بھائی مہاجر اور بنی تمیم بن دودان بن اسد کے حلیف تھے) مالک بن قدامہ اوسی، مالک بن سعود خزرجی، مالک بن ثابت بن ثمیلہ مزنی حلیف بنی عمرو بن عوف، مبشر بن عبدالمندرابن زنیراوسی، ابولبابہ و
رفاعہ کے بھائی (یہ بھی غزوہ بدر میں شہید ہوئے) مجذر بن زیاد بلوی مهاجری، محرز ابن عامر نجاری، محرز بن نضلہ اسدی حلیف بنی عبدشمس مہاجری، محمد بن مسلمہ حلیف بنی عبدالاشہل، مدلج بن عمرو ثقف بن عمرو مہاجری کے بھائی (انہیں مدلاج بھی کہا جاتا تھا) مرثد بن ابی مرثد غنوی، مسطح بن اثاثہ بن عباد بن مطلب بن عبدمناف (یہ بھی مہاجرین میں سے تھے اور کچھ لوگ انہیں عوف بھی کہتے تھے)
مسعود بن اوس انصاری نجاری، مسعود بن خلده خزرجی، مسعود بن ربیعہ القاری حلیف بنی زہرہ مہاجری، مسعود بن سعد جنہیں ابن عبدسعد بن عامر بن عدی بن جشم بن مجدعہ بن حارثہ بھی کہا جاتا ہے، مسعود بن سعد بن قیس خزرجی، مصعب بن عمیر عبدری مهاجری (اپنے قبیلے کا علم انہی کے ہاتھ میں تھا) معاذ بن جبل خزرجی، معاذ بن حارث نجاری (یہی عوف و معوذ کے بھائی تھے اور ابن عفراء بھی کہلاتے
تھے) معاذ بن عمرو بن جموح خزرجی، معاذ بن ماعض خزرجی (عائذ کے بھائی) معبد بن عباد بن قشیر بن فدم بن سالم بن غنم (انہیں معبد بن عبادہ بن قیس بھی کہا جاتا ہے۔ واقدی نے ان کے دادا کا نام قشیر کے بجائے قشعر لکھا ہے اور ابن ہشام قشعر ابوخمیسہ بتایا ہے)
معبد بن قیس بن صخر سلمی (عبداللہ بن قیس کے بھائی) معتب بن عبید بن ایاس بلوی قضاعی، معتب بن عوف خزاعی حلیف بنی مخزوم، معتب بن قشیراوسی، معقل بن منذر سلمی، معمر بن حارث جمحی، معن بن عدی اوسی، معوذ بن حارث جمحی، ملیل بن ویرہ خزرجی، منذر بن عمرو بن خنیس ساعدی، منذر بن قدامہ بن عرفجہ خزرجی، منذر ابن محمد بن عقبہ انصاری (ان کا تعلق بنی جمحی سے تھا مہجع (یہ حضرت
عمر رضی اللہ عنہ کے غلام اور اصلاً یمنی تھے۔ یہ پہلے مسلم مجاہد تھے جو غزوہ بدر میں شہید ہوئے ) رضی اللہ عنہم۔

**حرفِ نون**

نضر بن حارث بن عبد رزاح بن ظفر بن کعب، نعمان بن عبد عمرو نجاری (یہ ضحاک کے بھائی تھے) نعمان بن عمرو بن رفاعہ نجاری، نعمان بن عصر بن حارث حلیف بنی اوس، نعمان ابن مالک بن ثعلبہ خزرجی (انہیں نوفل بھی کہا جاتا تھا) نعمان بن یسیار (یہ بنی عبید کے غلام تھے اور انہیں نعمان بن سنان بھی کہا جاتا تھا) نوفل بن عبیداللہ بن نضلہ خزرجی۔

**حرفِ ھا**

ہانی بن نیارابو بردہ بلوی (البراء بن عازب کے ماموں) ہلال بن امیہ واقعی (ان کا نام صحیحین (صحیح مسلم وصحیح بخاری)
قصہ کعب بن مالک کے ضمن میں اہل بدر میں شامل کیا گیا ہے لیکن اصحاب مغازی میں سے کسی نے ان کا ذکر نہیں کیا) ہلال بن معلیٰ (رافع من معلیٰ کے بھائی) رضی اللہ عنہم۔

**حرفِ واؤ**

واقد بن عبداللہ تمیمی (مہاجرین میں بنی عدی کے خلیف) ودیعہ بن عمرو بن جراح الجہنی (بحوالہ واقدی وابن عائذ) ورقہ
بن ایاس بن عمرو خزرجی (ربیع بن ایاس کے بھائی) وہب بن سعد ابن ابی سرح (موسیٰ بن عقبہ ابن عائذ اور واقدی نے بنی عامر بن لوی میں ان کا ذکر بھی کیا ہے۔ البتہ ابن اسحاق نے ان کا کہیں ذکر نہیں کیا)

**حرفِ ياء**

یزید بن اخنس بن خباب بن جرہ سلمی (سہیلی نے بیان کیا ہے کہ یہ اور ان کے والد دونوں غزوہ بدر میں شہید ہوئے لیکن بدر کے دوسرے صحابہ کرام رضی اللہ عنہم کے ساتھ ان کا ذکر ہے نہ ابن اسحق نے اس میں ان کا ذکر کیا ہے تاہم بیعت رضوان کے مشاہدہ کرنے والوں میں یہ بھی شامل تھے جیسا کہ خود ابن اسحق نے بتایا ہے) یزید بن حارث بن قیس خزرجی (یہ وہی ہیں جنہیں ان کی ماں کی نسبت سے ابن قسحم بھی کہا گیا ہے۔ یہ بھی غزوہ بدر کے شہداء میں شامل ہیں) یزید بن عامر بن حدیدہ ابوالمندرسلمی، یزید بن منذر بن سرح سلمی (یہ معقل بن منذر کے بھائی تھے) رضی اللہ عنہم۔