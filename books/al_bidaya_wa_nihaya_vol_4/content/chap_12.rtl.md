## فصل

### ام حبیبہ رضی اللہ عنھا سے آنحضرتﷺ کا رشتہ ازدواج

واقعہ خندق کے بعد جیسا کہ بیہقی نے کلبی کے ذریعہ ابی صالح اور ابن عباس رضی اللہ عنھما کے حوالے سے بیان کیا، ام حبیبہ رضی اللہ عنھا سے آنحضرتﷺ کی ترویج میں مندرجہ ذیل آیت قرآنی کے موثرات کی صاف جھلک پائی جاتی ہے:
**<span class="quranic-text">(عَسَى اللهُ اَنْ يَّجْعَلَ بَيْنَكُمْ وَ بَيْنَ الَّذِيْنَ عَادَيْتُمْ مِّنْهُمْ مُّوَدَّةٌ)</span>**
یہ ام حبیبہ رضی اللہ عنھا بنت ابوسفیان کے ساتھ نبی کریمﷺ کی تزویج ہی تھی جس کے ذریعہ وہ یعنی ام حبیبہ رضی اللہ عنھا ام المومنین اور ان کے بھائی معاویہ مومنین کے ماموں ہو گئے اور جیسا کہ اللہ تعالیٰ نے مندرجہ بالا آیہ شریفہ میں ارشاد فر مایا تھا۔ باہم دشمنی رکھنے والوں میں اسلامی رشتہ اخوت و مودت قائم ہوگیا۔

بیہقی ابو عبدالله الحافظ احمد بن نجده، یحییٰ بن عبدالحمید اور ابن المبارک کی زبانی معمر، زہری عروہ اور خود ام حبیبہ رضی اللہ عنھا کے حوالے سے بیان کرتے ہیں کہ وہ پہلے عبداللہ بن جحش کی زوجیت میں تھیں اور جب عمرو بن عاص جیسا کہ پہلے بیان کیا جا چکا ہے شاہ حبشہ نجاشی کو قریش مکہ کے حق میں ہموار کرنے کے لیے حبشہ گئے تھے تو یہ بھی اپنے شوہر اور دوسرے مشرکین قریش کے ہمراہ
وہاں گئی تھیں لیکن دوسرے لوگوں کی واپسی کے بعد یہ اپنے شوہر عبداللہ بن جحش کے ساتھ جیسا کہ اسی روایت میں بیان کیا گیا ہے، وہیں مقیم ہو گئی تھیں اور یہ کہ ان کے شوہر نے وہاں عیسوی مذہب قبول کر لیا تھا لیکن اس کے کچھ عرصہ بعد ہی ان کے شوہر کا وہیں انتقال ہوگیا تھا اور وہ اپنی چند کنیزوں کے ساتھ وہاں تنہا رہ گئی تھیں جس کے بعد آنحضرتﷺ نے انہیں نکاح کا پیغام بھیجا تھا جسے انہوں نے بطیّب خاطر قبول کر لیا تھا۔ اس کے بعد خود نجاشی نے جیسا کہ عمرو بن عاص کی زبانی پہلے بیان کیا جا چکا ہے مسلمان
ہو گیا تھا خطبہ نکاح کے بعد ان کی اجازت سے خالد بن سعید کی وکالت اور جعفر بن عبد المطلب اور چند دوسرے مسلمانوں کی گواہی سے جو اس وقت تک حبشہ ہی میں تھے ان کا عقد آنحضرتﷺ سے پڑھایا تھا۔ آنحضرتﷺ نے بطور مہر جو کچھ ام حبیبہ رضی اللہ عنھا کو بھیجا تھا اس کے علاوہ خود نجاشی نے انہیں اپنی طرف سے چار ہزار دینار اور بہت سا دوسرا جہیز بھی دیا تھا۔

جب یہ لوگ ام حبیبہ رضی اللہ عنھا اور ان کی کنیزوں کو ساتھ لے کر حبشہ سے روانہ ہونے لگے تو نجاشی نے سنت انبیاء کا حوالہ دے کر دعوت کے لیے انہیں روک لیا تھا جس کے بعد وہ لوگ اگلے روز وہاں سے واپس مکے کی طرف واپس لوٹے تھے۔

بیہقی کا ابن لہیعہ کے ذریعہ ابی اسود اور عروہ کے حوالے سے یہ بیان کہ عبداللہ بن جحش نے اسلام لانے کے بعد دوسرے مسلمانوں کے ساتھ آنحضرتﷺ کے حکم سے مکے سے حبشہ کو ہجرت کی تھی اور ام حبیبہ رضی اللہ عنھا بھی ان کے ساتھ وہاں گئی تھیں لیکن وسوسہ شیطانی سے مغلوب ہو کر عبداللہ بن جحش عیسائیت کو پسند کر کے عیسائی ہو گئے تھے اور یہ کہ آ محضرتﷺ کے حکم سے حضرت
عثمان رضی اللہ عنہ جو اس وقت حبشہ میں تھے ام حبیبہ رضی اللہ عنھا سے عقد کرلیا محل نظر ہے کیونکہ جیسا کہ پہلے بیان کیا جا چکا ہے حضرت عثمان رضی اللہ عنہ تو عبداللہ بن جحش کے فوت ہونے سے قبل ہی کے واپس آ گئے اور پھر وہاں سے ہجرت کر کے دینے آگئے تھے جس
کے بعد آپ کی زوجہ حضرت رقیہ رضی اللہ عنھا جیسا کہ پہلے بیان کیا گیا وہیں آپ سے آ ملی تھیں۔ اس لیے یونس کی وہ روایت ہی صحیح معلوم ہوتی ہے جو انہوں نے محمد بن اسحٰق کے حوالے سے پیش کی ہے اور جس میں بتایا گیا ہے کہ نجاشی نے ام حبیبہ رضی اللہ عنھا کا نکاح آنحضرتﷺ کا پیغام وصول ہونے اور ام حبیبہ رضی اللہ عنھا کے اسے قبول کر لینے کے بعد ام حبیبہ رضی اللہ عنھا کی طرف سے خالد بن عمرو بن عاص کو وکیل اور جعفر بن عبد المطلب وغیرہ کو وکیل بنا کر ان کا نکاح آپ کی طرف سے خود وکیل بن کر آنحضرتﷺ سے پڑھایا تھا اور پھر خالد بن سعید اور دیگر مسلمانوں کے ہمراہ انہیں آپ کی خدمت میں مدینے بھجوا دیا تھا۔

بہرحال یہ بالکل ایسا ہی ہے جیسے بیہقی نے ام حبیبہ رضی اللہ عنھا کے ساتھ آنحضرتﷺ کا عقد سال چہارم ہجری میں بتایا ہے جب کہ خلیفہ، ابو عبیداللہ معمر بن مثنیٰ اور ابن البرقی وغیرہ نے اسے سال ششم ہجری میں بیان کیا ہے لیکن مسلم الثبوت روایت وہی ہے جس میں یہ واقعہ سال پنجم ہجری سے منسوب کیا گیا ہے اور وہی اس سال کے دوران میں بہت سے دوسرے وقوع پذیر واقعات کی مناسبت سے قرین قیاس معلوم ہوتا ہے۔

بعض راویوں نے یہ بھی بیان کیا ہے کہ ام حبیبہ کا آنحضرت سے فتح مکہ کے بعد ہوا تھا۔ واللہ اعلم

بہرحال ابو عبید القاسم بن سلام نے ام حبیبہ کی وفات کا سن چوالیس ہجری بتایا ہے۔ جب کہ ان کے بھائی معاویہ ابن ابی
سفیان نے ماہ رجب سن ساٹھ ہجری میں وفات پائی۔ البتہ ابوسفیان کے اسلام لانے کا ذکر اکثر راویوں نے فتح مکہ کے بعد کیا ہے۔ جس پر ہم آگے چل کر ان شاء اللہ مفصل گفتگو کریں گے۔

### آنحضرتﷺ کا زینب بنت جحش رضی اللہ عنھا سے عقد

ام المومنین زینب بنت جحش رضی اللہ عنھا آنحضرتﷺ کی پھوپھی میمونہ بنت عبدالمطلب کی بیٹی یعنی آپ کی پھوپھی زاد بہن تھیں۔ پہلے ان کی شادی آپﷺ کے غلام زید بن حارثہ رضی اللہ عنہ سے ہوئی تھی۔

قتادہ، واقدی اور بعض اہل مدینہ کے بقول وہ اس کے بعد سال پنجم ہجری میں آنحضرتﷺ کے نکاح یعنی آپ کی زوجیت میں آئیں۔ بعض لوگوں نے یہ بھی بتایا ہے کہ وہ سال مذکورہ کے ذیقعد کا مہینہ تھا۔

حافظ بیہقی کہتے ہیں کہ ام المومنین زینب رضی اللہ عنھا سے نبی کریمﷺ کا عقد غزوہ بنی قریظہ کے بعد ہوا تھا جب کہ خلیفہ بن خیاط، ابو عبیدہ معمر بن مثنیٰ اور ابن مندہ بتاتے ہیں کہ وہ سال سوم ہجری کے اول چند ماہ کے دوران میں آپ کی زوجیت میں آئی تھی۔ ان راویوں کے علاوہ ابن جریر اور دوسرے متعدد مورخین، مفسرین اور علماء و فقہاء نے جن میں احمد بن حنبلؒ بھی شامل ہیں آپﷺ کے ساتھ ام المومنین زینب رضی اللہ عنھا کے ازدواج کو عموماً مختلف سنین و اوقات میں بیان کیا ہے لیکن ان سب کا ایراد و اندراج ہم
نے یہاں بخوف طوالت قصداً ترک کر دیا ہے بہرکیف آنحضرتﷺ کے تعدد ازدواج، اس کے جواز اور مطلقہ خواتین سے آپ کو نکاح کی اجازت کے بارے میں ارشاد ربانی حسب موقع ذیل میں درج کیا جاتا ہے۔ جس میں آنحضرتﷺ سے قبل زید بن حارثہ رضی اللہ عنہ سے حضرت زینب رضی اللہ عنھا کی شادی کے متعلق تصریح واضح الفاظ میں موجود ہے اللہ تعالیٰ نے اپنی مقدس کتاب قرآن پاک میں ارشاد فرماتا ہے:

**<span class="quranic-text">(وَاِذْ تَقُوْلُ لِلَّذیْ اَنْعَمَ اللهُ عَلَيْهِ وَاَنْعَمْتَ عَلَيْهِ۔۔۔۔۔۔۔۔ الخ)</span>**

اس کے ساتھ ہی ارشاد ہوا:

**<span class="quranic-text">(مَا كَانَ عَلَى النَّبِیّ مِنْ حَرَجٍ فِيْمَا فَرَضَ اللهُ سُنَّةَ اللهِ۔۔۔۔۔۔ الخ)</span>**

ان آیات کی تفسیر کرتے ہوئے ہم نے اپنی "کتاب التفسیر" میں آنحضرتﷺ کے غلام زید بن حارثہ رضی اللہ عنہ پر بصورت
اسلام اللہ تعالیٰ کی نعمت اور اپنی پھوپھی زاد بہن زینب بنت جحش رضی اللہ عنھا سے زید رضی اللہ عنہ کی شادی کی صورت میں نبی کریمﷺ کی ان پر نوازش کا ذکر ہم نے بالتفصیل کیا ہے۔ (مؤلف)

مقاتل بن حبان کہتے ہیں کہ زید بن حارثہ رضی اللہ عنہ سے اپنی پھوپھی کی بیٹی زینب رضی اللہ عنھا کی شادی کے موقع پر آنحضرتﷺ نے زینب رضی اللہ عنھا کو دس دینار اور ساٹھ درہم نقد کے علاوہ دوپٹے سمیت دلہنوں والا پورا لباس اور جہیز میں کئی جوڑے کپڑے، ستو اور بہت سی کھجور میں نیز گھریلو استعمال کی کئی دوسری اشیاء دی تھیں۔

جیسا کہ مذکورہ بالا روایت کے آخر میں بیان کیا گیا ہے زینب رضی اللہ عنھا یا بنت جحش یعنی آنحضرتﷺ کی پھوپھی زاد بہن زید بن حارثہ رضی اللہ عنہ کی منکوحہ کی حیثیت سے ان کے ساتھ ایک سال یا اس سے کچھ زیا دور ہیں لیکن اس کے بعد ان دونوں میں باهم اختلافات رہنے لگے اور ایک روز زید رضی اللہ عنہ نے آپ کی خدمت میں حاضر ہو کر اپنی بیوی زینب رضی اللہ عنھا کی شکایت کی تو آپﷺ نے اللہ تعالیٰ کے ارشاد **<span class="quranic-text">(وَتُخْفِیْ فِیْ نَفْسِكَ مَا اللهُ مُبْدِيْهِ)</span>** کے مطابق ان سے فرمایا:

"جاؤ اپنی بیوی کی چھوٹی چھوٹی باتوں سے درگزر کرو اور آپس میں عادلانہ طور پر دونوں مل جل کر رہو"۔
(حدیث نبوی کا تشریحی ترجمہ)

اس سلسلے میں علی بن حسین زین العابدین اور السدی بیان فرماتے ہیں کہ جہاں تک نبی کریمﷺ کی ذات بابرکات
و والاصفات کا تعلق ہے آپ اپنی ازواج مطہرات ؓ سے متعلق اللہ تعالیٰ کے مندرجہ بالا حکم پر حرف بحرف عمل پیرا تھے اور آپﷺ نے اسی کے مطابق عمل کا حکم زید بن حارثہ رضی اللہ عنہ کو دیا تھا۔

اس بارے میں اسلاف کے جو مختلف بیانات تواریخ میں ملتے ہیں ان سے ہم نے یہاں بخوف طوالت وازالہ شکوک صرف
ایک مستند ترین روایت پر اکتفا کیا ہے۔ (مؤلف)

جہاں تک زینب بنت جحش رضی اللہ عنھا کو زید بن حارثہ رضی اللہ عنہ کے مطابق دینے اور ان کے ایام عدت گزرنے کے بعد آنحضرتﷺ کا انہیں اپنی زوجیت میں لانے کا تعلق ہے اس کا ذکر خود اللہ تعالیٰ نے اپنے ارشاد: **<span class="quranic-text">(فَلَمَّا قَضٰى زَيْدٌ مِّنْهَا وَطَرًا زَوَّجْنَاكَهَا)</span>**  میں فرمایا ہے۔ (اس آیت کا ترجمہ سطور بالا میں پیش کیا جا چکا ہے مترجم)

بخاری صحیح بخاریؒ میں انس بن مالک رضی اللہ عنہ کے حوالے سے فرماتے ہیں کہ زینب بنت جحش آنحضرتﷺ کی زوجیت میں آنے کے بعد اللہ تعالیٰ کی طرف سے ان کے حق میں اس خاص فیضان پر ہمیشہ اظہار فخر کیا کرتیں اور فرمایا کرتی تھیں: رسول اللہ (ﷺ) کی دوسری ازواج کو آپﷺ کے ساتھ ان کے رشتہ داروں نے بیاہا ہے جب کہ مجھے خود اللہ تعالیٰ نے سات آسمانوں کے اوپر سے اپنے زیر حکم آپ کی زوجیت کا شرف بخشا ہے۔

اس کے علاوہ ابن جریر نے بھی حمید، جریر، مغیرہ اور شعبیؒ کے حوالے سے آنحضرتﷺ کی زوجیت میں آنے پر زینب بنت جحش رضی اللہ عنھا کے مندرجہ بالا اظہار فخر و مباہات کا ذکر کیا ہے بلکہ یہ بھی بیان کیا ہے کہ وہ اس کے علاوہ آپ کی دوسری ازواج کے مقابلے میں آپ کے ساتھ اپنے جدی رشتے کا بھی بڑے فخر کے ساتھ ذکر کیا کرتی تھیں اور یہ بھی کہا کرتی تھیں کہ آیت حجاب کا نزول صرف ان پر اللہ تعالیٰ کی طرف سے اپنے اظہار فضل و کرم کا نتیجہ تھا۔ جس میں اس کے بعد اللہ تعالیٰ کے کرم سے آنحضرتﷺ کی دوسری ازواج بھی شامل ہو گئیں۔

نزول آیتِ حجاب کا ذکر ہم ان شاءاللہ اگلے صفحات میں تفصیل سے کریں گے۔ (مؤلف)

### نزول آیتِ حجاب

آنحضرتﷺ سے ام المومنین حضرت زینب بنت جحش رضی اللہ عنھا کے عقد مبارک کی رات کے بعد اگلی صبح طلوع ہوتے ہی آیت حجاب نازل ہوئی جسے صحابہ کرام رضی اللہ عنہم کی نظر میں عموماً بلا استثناء اللہ تعالیٰ کے نزدیک ان کی عظمت شرم و حجاب کی دلیل مانا گیا ہے۔

مذکورہ بالا آیت جس کی شان نزول تمام ثقہ ترین راویوں نے جس میں بخاری، مسلم، نسائی، معمر، ابی قلابہ، انس، عبدالوارث، عبد العزیز بن صہیب اور بہت سے دیگر مفسرین، محدثین و علماء و فقہا ء شامل ہیں یہ ہے:
**<span class="quranic-text">(ياَيُّهَا الَّذِيْنَ آمَنُوْا لَا تَدْخُلُوْا بُيُوْتَ النَّبِیِّ اِلَّا اَنْ يُّؤْذَنَ لَكُمْ طَعَامٌ غَيْرَ نَاظِرِيْنَ اِنَاهُ)</span>**

اس آیہ شریفہ کی شانِ نزول جسے مذکورہ بالا جملہ راویوں نے بہ اختلاف الفاظ بیان کیا اور اسے بہ اتفاق آراء صحیح تسلیم کیا ہے درج ذیل ہے:

ام المومنین حضرت زینب بنت جحش رضی اللہ عنھا سے عقد کے اگلے روز آنحضرتﷺ نے صحابہ کرام رضی اللہ عنہم مقیم مدینہ کو دعوتِ ولیمہ میں مدعو فرمایا۔ جن لوگوں نے آپ کی اس دعوت میں شرکت کی ان کی تعداد کئی سو تھی۔ دعوت کا مقام نبی کریمﷺ کا وہی مکان تھا جو آپﷺ نے عروس نو حضرت زینب بنت جحش رضی اللہ عنھا کے لیے مخصوص فرمایا تھا۔ چونکہ اس زمانے تک آیت حجابِ نازل نہیں
ہوئی اس لیے مدینے کی دوسری عورتوں کی طرح مسلم خواتین بھی پردہ نہیں کرتی تھیں اور مسلمانوں کے گھروں میں ان کے اعزہ و اقارب کے علاوہ دوسرے مسلمان مرد بھی بے روک ٹوک آتے جاتے تھے۔ چنانچہ آنحضرتﷺ کی طرف سے مذکورہ دعوت ولیمہ میں بھی سب لوگ بلا امتیاز دو دو چار چار کی ٹولیوں میں آپﷺ کے اس مکان میں آتے اور کھانے سے جو گوشت روٹی پر مشتمل تھا فارغ ہو کر باہر چلے جاتے تھے۔ تاہم کچھ لوگ دوسرے لوگوں کی آمد تک وہیں بیٹھ کر گفتگو کرنے لگتے اور آنحضرتﷺ کی
ازواج جن میں جیسا کہ مذکورہ بالا تمام راویوں نے بالاتفاق بیان کیا ہے سب سے زیادہ شرمیلی تھیں ہر جماعت کے آنے پر منہ پر نقاب ڈال لیتیں اور ان کے رخصت ہونے تک اسی طرح چہرے پر نقاب ڈالے بیٹھی رہتیں۔ چنانچہ صاف ظاہر ہے کہ جب مدعو حضرات میں سے کچھ لوگ کھانے سے فراغت کے بعد بھی دسترخوان کے پاس بیٹھ کر گفتگو کرنے لگتے تو ان خواتین کو خصوصاً حضرت زینب رضی اللہ عنھا کو جو ہر عروس نو کی طرح دوسری خواتین سے زیادہ ہر دفعہ سمٹ کر بیٹھ جاتیں تکلیف ہوتی تھی۔

اس کا احساس چند صحابہ کرام رضی اللہ عنہم کو ہوا لیکن اسے سب سے زیادہ خود آنحضرتﷺ نے محسوس فرمایا۔ لہذا اسی موقع پر جیسا کہ مشہور ہے مندرجہ بالا آیت نازل ہوئی اور رفتہ رفتہ اس کی خبر اسی روز جملہ مسلم حضرات کو ہوگئی اور وہ اس کے بعد اللہ تعالیٰ کے متعلقہ حکم پر مبنی اس آیت پر عمل کے پابند ہو گئے۔

مسلمان عورتوں کے لیے پردے کے حکم پر مبنی اور اس کے آداب پر مشتمل دوسری مکمل آیت بعد میں نازل ہوئی۔ تاہم اس
کا مبداء یہی مختصر مندرجہ بالا آیت تھی اور اس کے نزول پر ام المومنین حضرت زینب بنت جحش رضی اللہ عنھا اگر اظہار فخر کرتی تھیں تو وہ بھی کچھ غلط نہ تھا۔ (مؤلف)

ام المومنین حضرت زینب رضی اللہ عنھا کا شمار اول المهاجرات میں ہوتا ہے۔ وہ انتہائی نیک، دیندار با وضع و با اخلاق اور فیاض خاتون تھیں۔ حضرت عائشہ رضی اللہ عنھا کے بقول جب وہ دسترخوان پر بیٹھتیں تو کوتاہ دستی کا ثبوت دیتیں لیکن خیرات و صدقات کے معاملے میں ید طولیٰ رکھتی تھیں۔ ان کی وفات کا آنحضرتﷺ کو جو انہیں بہت عزیز رکھتے تھے بہت رنج ہوا۔ ان کی وفات ہجرت کے بیسویں سال ہوئی۔

#### سال ششم ہجری کے واقعات

بیہقی کہتے ہیں: "کہا جاتا ہے کہ نجد کی مہم سے قبل اسی سال یعنی سال ششم ہجری کے ماہ محرم میں محمد بن مسلمہ رضی اللہ عنہ کی مہم واقع ہوئی تھی جس میں ان کا ثمامہ بن اثال رضی اللہ عنہ سے ٹکراؤ ہوا تھا"۔ البتہ ہمارے نزدیک بیہقی کی یہ روایت محل نظر ہے کیونکہ اس سے قبل ابن اسحق سعید المقبری خصوصاً ابوہریرہ رضی اللہ عنہ کے حوالے سے جنہوں نے اس مہم میں شرکت کی تھی بتا چکے ہیں کہ محمد بن مسلمہ رضی اللہ عنہ نے غزوہ خیبر کے بعد ہجرت کی تھی اس لیے یہ مہم بھی لازماً غزوہ خیبر کے بعد ہی وقوع پذیر ہوئی ہوگی۔ واللہ اعلم

بہرکیف یہ بات صحیح ہے کہ غزوہ بنی لحیان کا واقعہ اسی سال کے اوائل میں ہوا تھا۔ ابن اسحٰق کے بیان کے مطابق فتح بنی قریظہ جس کا ذکر پہلے کیا جا چکا ہے۔ سال پنجم ہجری کے ماہ ذی الحجہ میں اس وقت ہوئی تھی جب مشرکین حج کعبہ کے لیے مکے میں جمع ہوا کرتے تھے اور ابن اسحٰق ہی کے بقول اس کے بعد نبی کریمﷺ نے ماہ ذالحجہ کے علاوہ محرم، صفر، ربیع الاوّل اور ربیع الثانی کے مہینے مدینے ہی میں قیام فرمایا تھا اور پھر فتح بنی قریظہ کے بعد چھٹے مہینے کے اوائل یعنی ابتدائے جمادی الاوّل میں بنی لحیان کا
قصد فرمایا تھا تاکہ مرجیع حبیب اور اس کے ساتھیوں کی سرکشی و فتنہ پردازی کا قضیہ ہمیشہ کے لیے نمٹایا جا سکے۔

اس دفعہ بھی آنحضرتﷺ نے بنی قریظہ کی مہم پر روانگی کی طرح جنگی طریقوں کے مطابق بنی لحیان کی طرف جانے والے سیدھے راستے کی بجائے شام کا راستہ اختیار فرمایا تاکہ ادھر سے مڑ کر آپ بنی لحیان کی بے خبری میں اچانک وہاں پہنچ جائیں۔

ابن ہشام کہتے ہیں کہ بنی لحیان کی طرف روانگی کے وقت آنحضرتﷺ نے مدینے کی نگرانی اور انتظامات کے لیے ابن
ام مکتوم رضی اللہ عنہ کو مقرر فرمایا تھا اور جب آپﷺ اپنی منزل پر پہنچے تو مشرکین بنی لحیان کی بستی کے سامنے پہاڑوں کی چوٹی پر اپنا حفاظتی مورچہ قائم کیا اور جب بنی لحیان سے جنگ کا وقت آیا تو مجاہدین اسلام نے آپﷺ کے حکم سے آپ کی قیادت میں نماز کے وقت "صلاۃ الخوف" ادا کی۔

بیہقی نے ابن اسحٰق کی طرح اس غزوے کا ذکر سال چہارم بجری کے واقعات میں غزوہ خندق کے بعد کیا ہے اور اسی میں "صلاة الخوف" کا ذکر بھی کیا ہے اور ہم بھی انہی کے حوالے سے اس کا ذکر اسی سال کے واقعات میں کر چکے ہیں اور وہیں صلاۃ الخوف کا ذکر بھی آ چکا ہے اور یہ بتایا گیا ہے کہ یہ نماز آنحضرتﷺ نے عسقان میں ادا کی تھی ۔ تاہم ہم نے سال ششم ہجری کے واقعات کے ضمن میں اس کا ذکر یہاں دوبارہ امام شافعی کے اس ارشاد کے تحت مناسب سمجھا کہ اصحابِ مغازی سب کے سب ابن اسحٰق کے وہ اخلاف تھے جو انہی کی طرح بذات خود تمام غزوات میں شریک تھے اور انہوں نے ان کی ترتیب اسی لحاظ سے رکھی
ہے۔ بعض مورخین نے غزوہ بنی لحیان کے موقع پر کہے ہوئے کعب ابن مالک کے اشعار بھی پیش کیے ہیں۔ (مؤلف)

#### غزوہ ذی قرد

جب نبی کریمﷺ غزوہ بنی لحیان سے فراغت کے بعد مدینے واپس تشریف لائے تو ابھی آپﷺ نے وہاں چند راتیں ہی
گزاری تھیں کہ آپﷺ کو اطلاع ملی کہ غزوہ بنی لحیان کے موقع پر عیینہ بن حصن بن حذیفہ بن بدر الفزاری جو بنی غطفان کے ایک گروہ کو لے کر پہاڑوں میں روپوش ہوگیا تھا اب وہاں سے اتر کر غابہ میں آگیا ہے جہاں اس نے بنی غفار کے ایک شخص کو قتل کر کے اس کی بیوی کو اغوا کرلیا ہے۔

ابن اسحٰق کہتے ہیں کہ جن لوگوں نے سب سے پہلے عبداللہ بن کعب بن مالک کے حوالے سے غزوہ بنی قرد کی تفصیلات
بتائیں وہ عاصم بن عمر بن قتادہ اور عبداللہ بن ابو بکر تھے۔ ابن اسحٰق ان لوگوں میں اول الذکر کی زبانی بیان کرتے ہیں کہ عیینہ بن حصن اور اس کے ساتھیوں کو جو غابہ وغیرہ میں قتل و غارت خصوصاً مذکورہ بالا غفاری شخص کے قتل اور اس کی بیوی کے اغوا کے مجرم تھے پہلے سلمہ بن عمرو بن اکوع اسلمی رضی اللہ عنہ نے راستے میں دیکھا تو انہوں نے طلحہ بن عبیداللہ کے بیٹے کو جن کے پاس گھوڑا بھی تھا ساتھ لے کر دیوانہ وار غابہ کا رخ کیا، وہ پہلے سلع کے قریب ٹھہرے اور پھر صرخ میں رات گزار کر صبح ہوتے ہی دوبارہ ان کے تعاقب میں روانہ ہوئے اور جب وہ نظر آئے تو ان پر تیروں کی بارش کر دی لیکن وہ دو افراد اتنے بڑے گروہ کا مقابلہ کب تک کرتے اس لیے صرخ میں ان دونوں کی باغیوں کی تلاش میں وہاں سے روانگی کی خبر سنتے ہی صباح ابن اکوع مدد کے لیے مدینے کی طرف تیزی سے چل دیئے اور جب وہاں پہنچے تو ان کی زبان پر غضب ہو گیا، غضب ہو گیا اور فریاد ہے فریاد ہے ہی تھا۔

ابن اسحٰق مذکورہ بالا حضرات کی زبانی بتاتے ہیں کہ صباح بن اکوع کا یہ واویلا سن کر پہلے دو سوار مقداد بن اسود اور عباد بن مبشر رضی اللہ عنھما دریافت حال کے لیے ان کی طرف بڑھے جس کے فوراً بعد سعد بن زید، اسید بن ظہیر، عکاشہ بن محصن، بنی اسد بن خزیمہ کے بھائی محرز، بنی سلمہ کے بھائی ابو قتادہ الحارث بن ربعی بنی زریق کے بھائی ابو عیاش عبید بن زید بن صامت رضی اللہ عنہم بھی دیکھتے ہی دیکھتے وہاں جمع ہو گئے۔ پھر یہ خبر جب ان لوگوں نے آنحضرتﷺ کے گوش گزار کی تو آپﷺ نے انہی لوگوں کی سرکردگی کے لیے سعد بن زید رضی اللہ عنہ کو مقرر فرما کر اسی صبح کے وقت اس طرف روانہ فرما دیا جہاں کا پتہ صباح بن اکوع رضی اللہ عنہ نے بتایا تھا۔

یہاں ایک بات جو بطور خاص قابل ذکر ہے وہ یہ ہے کہ مذکورہ بالا لوگوں کو اس مہم پر روانہ کرتے وقت آنحضرتﷺ نے ان کی کیفیت کے لحاظ سے ابو عیاش سے مزاحاً فرمایا:

"ابو عیاش اگر تم اپنا یہ گھوڑا کسی اور کو دے دو تو وہ اس پر تم سے بہتر سواری کر سکے گا"۔

اس کے جواب میں ابو عیاش رضی اللہ عنہ نے عرض کیا:

"حضور! میں گھڑ سواری میں مشاق ہوں، دوسرے میرے سوا اس گھوڑے پر جو بھی سوار ہوگا یہ اسے دو چار قدم چلنے سے پہلے ہی گرا دے گا کیونکہ یہ گھوڑا انتہائی سرکش اور منہ زور ہے"۔

ابو عیاش رضی اللہ عنہ کی یہ بات سن کر آنحضرتﷺ نے تبسم فرماتے ہوئے ارشاد فرمایا:

"اگر ایسا ہے تو پھر یہ بہتر ہے کہ تم ہی اس پر سواری کرو"۔

ابو عیاش رضی اللہ عنہ بیان کرتے ہیں کہ جب اس گفتگو کے بعد وہ آنحضرتﷺ سے اجازت لے کر اپنے اس گھوڑے پر سوار ہوئے تو اس نے مشکل سے پچاس گز چلنے کے بعد انہیں گرا دیا۔ اس بات سے پہلے تو وہ سخت حیران ہوئے لیکن جب یہی واقعہ وہیں دو چار بار پیش آیا تو انہوں نے وہ گھوڑا مجبوراً کسی اور کو دے دیا۔

کہا جاتا ہے کہ ابو عیاش رضی اللہ عنہ نے مدینے ہی میں وہ گھوڑا اپنے کسی ساتھی کے گھوڑے سے بدل لیا تھا یا اسے فروخت کر کے دوسرا گھوڑا لے لیا تھا۔

ابن اسحٰق مذکورہ بالا اصحاب ہی کی زبانی بیان کرتے ہیں کہ مذکورہ بالا گروہ کی روانگی کے بعد خود آنحضرتﷺ حسب
ضرورت صحابہ رضی اللہ عنہم کوساتھ لے کر مختلف منازل سے گزرتے ہوئے اس مقام پر پہنچے جہاں عیینہ بن حصن نے قتل و غارت کا ہنگامہ برپا کر رکھا تھا تو وہ اس گروہ سے مقابلے کے بعد جسے آپﷺ نے اپنی ادھر روانگی سے قبل روانہ فرما دیا تھا۔ یہ خبر سن کر کہ آپﷺ بہ نفس نفیس اپنے اس مقدمۃ الجیش کی مدد کے لیے مدینے سے روانہ ہو چکے ہیں تو وہ میدانی علاقے سے اپنے ساتھیوں کو لے کر
پہاڑوں پر جا چڑھا اور جب آپﷺ وہاں پہنچے تو اس نے اور اس کے ساتھیوں نے پہلے گروہ کے مجاہدین کی طرح آپ کا اور آپﷺ کے صحابہ رضی اللہ عنہم کا بھی تیروں سے استقبال کیا لیکن بعد میں یہ دیکھ کر کہ نیچے وادی میں کسی مسلمان کا تیر جس درخت کے تنے پر لگتا ہے وہ درخت تیر لگتے ہی جل کر راکھ ہو جاتا ہے اور یہ مسلمان تیراندازوں کی زد سے بچنے کے لیے وہ اور اس کے ساتھی پیچھے ہٹتے ہیں تو ان کی نسبت سے بڑی بڑی چٹانیں نیچے کی طرف سرکنے لگتی ہیں اور جس پتھر کی وہ آڑ لیتے ہیں وہ لڑھک کر نیچے چلا جاتا ہے تو وہ اپنے ساتھیوں سمیت آخر کار پہاڑوں سے اتر کر وادی میں آ گیا۔ اور آپﷺ کے سامنے ہتھیار ڈال دیئے۔

جس شام کا یہ واقعہ ہے وہاں ایک پہاڑی چشمہ تھا جسے بنی قطفان اور دوسرے لوگ قرد کہتے تھے اسی وجہ سے اس غزوہ کا نام غزوہ بنی قرد پڑ گیا اور تاریخ میں اسی نام سے یاد کیا جاتا ہے۔

اس کے علاوہ اس موقع پر جو اشعار کہے گئے تھے خصوصاً حسان بن ثابت رضی اللہ عنہ کے اشعار آج تک بنی غطفان کے اکثر لوگوں کے ورد زبان چلے آتے ہیں۔

#### غزوہ بنی مصطلق

غزوہ بنی مصطلق وہ غزوہ ہے جس میں بنی خزاعہ کی ایک شاخ بنی مصطلق سے مجاہدین اسلام کو مقابلہ کرنا پڑا تھا اور اس کی قیادت خود آنحضرتﷺ نے بہ نفس نفیس فرمائی تھی۔

اس غزوے کی وقوع پذیری کے بارے میں راویوں کے بیانات میں کچھ اختلافات پائے جاتے ہیں۔ مثلاً بخاری اسے غزوۃ المریسیع سے مربوط بتاتے ہیں بلکہ یہاں تک کہتے ہیں کہ غزوہ بنی مصطلق دراصل غزوہ مریسیع ہی کا دوسرا نام ہے جب کہ محمد بن اسحٰق اسے سال ششم ہجری کا واقعہ بتاتے ہیں اور موسیٰ بن عقبہ اسے سال چہارم ہجری کا واقعہ بیان کرتے ہیں۔

نعمان بن راشد زہری کے حوالے سے بیان کرتے ہیں کہ افک کا واقعہ غزوہ مریسیع ہی کے زمانے کا ہے جسے بخاری نے
موسیٰ بن عقبہ کے غزوات میں شامل کیا ہے جو سب کے سب سال چہارم ہجری کے واقعات ہیں لیکن جس راوی نے موسیٰ بن عقبہ اور عروہ کے حوالے سے اس کا ذکر کیا ہے اس کا بیان ہے کہ یہ غزوہ یعنی غزوہ بنی مصطلق ماہ شعبان سال پنجم ہجری کا واقعہ ہے۔ واقدی بھی یہی کہتے ہیں کہ یہ اوائل شعبان سال پنجم ہجری کا قصہ ہے جب آنحضرتﷺ سات سو صحابہ کرام رضی اللہ عنہم کی معیت میں اس غزوے کے ارادے سے روانہ ہوئے تھے۔

محمد بن اسحٰق بن یسیار کہتے ہیں کہ غزوہ ذی قرد کے بعد رسول اللہﷺ مدینے میں جمادی الآخر اور رجب کے مہینے گزار کر ماہ شعبان سال ششم ہجری میں غزوہ بنی مصطلق کے ارادے سے خزاعہ کے علاقے کی طرف روانہ ہوئے تھے۔ ابن ہشام کہتے ہیں کہ اس موقع پر آپﷺ نے ابوذرغفاری رضی اللہ عنہ کو مدینے میں اپنی جگہ چھوڑا تھا لیکن اس بارے میں نمیلہ بن عبداللہ کا نام بھی لیا جاتا ہے۔

ابن اسحٰق کہتے ہیں کہ ان سے عاصم بن عمر بن قتادہ، عبداللہ بن ابوبکر اور محمد بن یحییٰ بن حبان میں سے جس نے بھی غزوہ بنی مصطلق کا ذکر کیا اس نے یہی بتایا کہ جب آنحضرتﷺ کو یہ خبر ملی کہ بنی مصطلق آپ کے خلاف جنگ کی تیاری میں مصروف ہیں اور ان کی سربراہی حارث بنی ضرار کر رہا ہے (جس کی بیٹی جویریہ ؓ بنت حارث غزوہ بنی مصطلق کے بعد آپ کی زوجیت میں آگئی تھیں) تو آپﷺ اس طرف روانہ ہوئے اور آپﷺ سے ان کا مقابلہ ساحل بحر کے نواح میں قدید کے اس مقام پر ہوا جسے مریسیع
کہا جاتا ہے لیکن آپﷺ نے اپنے صحابہ رضی اللہ عنہم کو صرف ان لوگوں سے جنگ کا حکم دیا جو ان کے خلاف تلوار اٹھائیں اور جب وہاں آپ کو اللہ تعالیٰ کے فضل و کرم سے فتح نصیب ہوئی تو آپﷺ نے ان کے باقی ماندہ لڑاکا لوگوں کو گرفتار کر کے اور مال غنیمت کو مدینے بھیج کر وہاں اپنے ایک صحابی کو بطور نگران مقرر فرما دیا۔ کہا جاتا ہے کہ اس موقع پر بھی آپﷺ نے ابن ام مکتوم رضی اللہ عنہ ہی کو مدینے کا انتظام سپرد فرمایا تھا۔ اور اس کی نگرانی پر مقرر فرمایا تھا۔

واقدی کہتے ہیں کہ رسول اللہﷺ سال پنجم ہجری میں ماہ شعبان کی دو راتیں گزرنے کے بعد بنی مصطلق کی طرف اپنے
ساتھ سات سو صحابہ رضی اللہ عنہم پر مشتمل مجاہدین لے کر روانہ ہوئے تھے نیز یہ کہ بنی مصطلق بنی مدلج کے حلیف تھے۔

واقدی مزید بیان کرتے ہیں کہ بنی مصطلق کے لوگ جب آپﷺ کے سامنے آئے تو آپﷺ کے حکم سے پہلے ان سے اسلام قبول کرنے اور ہتھیار ڈالنے کے لیے کہا گیا لیکن اس کے جواب میں انہوں نے مسلمانوں پر تیر چلانے شروع کر دیئے لہذا آنحضرتﷺ کی اجازت سے عرب کے دستور کے مطابق پہلے دونوں طرف سے ایک ایک آدمی کا مقابلہ ہوا جس میں بنی مصطلق کے دس آدمی قتل ہوئے جس کے بعد ان کے باقی ماندہ لوگوں کو گرفتار کر لیا گیا جب کہ مسلمان مجاہدین کا صرف ایک آدمی کام آیا تھا۔

صحیحین (صحیح بخاری و صحیح مسلم) میں عبداللہ بن عون کے حوالے سے جو روایت درج ہے اس میں بیان کیا گیا ہے کہ آنحضرتﷺ کے حکم سے پہلے بنی مصطلق کے قائد نافع کو ایک خط بھیجا گیا تھا جس میں صلح کی مذکورہ بالا شرائط تحریر کی گئی تھیں لیکن اس کے انکار اور جیسا کہ اوپر بیان کیا گیا اس کے حکم سے مسلمانوں پر تیروں کی بوچھار کے بعد آپﷺ نے مجاہدین اسلام کو ان کے مقابلے کی اجازت دی تھی اور انہی کو قتل کیا گیا تھا جنہوں نے مقابلے پر اصرار اور پھر مسلمانوں سے جنگ کی تھی۔ جولوگ گرفتار ہوئے تھے ان میں دوسری عورتوں کے ساتھ جویریہ بنت حارث بھی تھیں۔ یہ بیان عبداللہ بن عمر رضی اللہ عنھما کا ہے جو اس روز مجاہدین اسلام میں شامل تھے جنہوں نے اس غزوے کا ذکر بہ تمام و کمال کیا ہے۔ لہذا ابن اسحٰق کا یہ بیان کہ اس جنگ میں ایک انصاری نے ایک مسلمان ہی کو جس کا نام ہشام بن صبابہ بتایا گیا ہے۔ دشمن کا آدمی سمجھ کر قتل کر دیا تھا قرین قیاس نہیں ہے۔ تاہم ابن اسحٰق بیان کرتے ہیں کہ مذکورہ بالا ہشام بن صبابہ کے بھائی مقیس بن صبابہ نے مکے سے مدینے آکر اور خود کو مسلمان بنا کر رسول اللہﷺ 
سے اپنے بھائی کی دیت کا مطالبہ کیا تھا اور آپﷺ نے اس کی دیت ادا بھی فرما دی تھی لیکن اس کے باوجود وہ مدینے میں ایک تنہا غریب کی حیثیت سے کچھ دن ٹھہرا رہا اور پھر موقع پا کر اس مسلمان انصاری کو جس نے اس کے بھائی ہشام کو قتل کیا تھا قتل کر کے بحالتِ کفر یا ارتداد کے واپس چلا گیا اور وہاں جا کر اپنے اس نام نہاد کارنامے پر کچھ فخریہ اشعار بھی کہے:

"یہی وہ مقیس بن صبابہ تھا جس کے بارے میں تین دوسرے مشرکین مکہ کے ساتھ آنحضرتﷺ نے قتل کے بعد
استار کعبہ پر لٹکانے کا حکم دیا تھا"۔ (مؤلف)

مقیس بن صبابہ کی موت پر آنحضرتﷺ نے منافقین کے عبرت ناک انجام کی طرف اشارہ فرمایا تھا اور جب آپﷺ فتح
مکہ کے بعد مدینے واپس تشریف لائے تھے تو اس وقت تک قریب قریب تمام منافق جہنم واصل ہو چکے تھے۔

ابن اسحٰق کہتے ہیں کہ جب بنی مصطلق پر فتح یابی کے بعد نبی کریمﷺ وہاں سے مدینے میں کامیاب و کامران تشریف
لائے تو مفتوح قبیلے کی وہ خواتین آپﷺ کے سامنے حاضر کی گئیں جو مال غنیمت کے ساتھ گرفتار کر کے مدینے لائی گئی تھیں تو جویریہ ؓ بنت حارث نے آپﷺ سے عرض کیا:

"میں بنی مصطلق کے سربراہ کی بیٹی ہوں پہلے میں اپنے چچازاد بھائی کے لیے کتابت کا کام کیا کرتی تھی۔ اس کے بعد اس نے اسے اسی کام کے لیے مجھے کسی دوسرے کے سپرد کر دیا تھا لیکن (ھلوہ ملاحہ کی بیوی کے بقول بھی) ان میں سے کسی کے ساتھ میری شادی نہیں ہوئی تھی۔ تاہم مجھے خوف تھا کہ اس کے بعد ثابت بن قیس ابن شماس کے حوالے کیا جائے گا جو مجھ سے شادی کا خواہاں تھا۔ بہرحال مجھے خوشی ہے کہ اب میں آپﷺ کے زیر سایہ آ گئی ہوں اور میری خواہش ہے کہ آپﷺ مجھے اپنی کنیزی میں لے کر مجھ سے کتابت کا کام لے لیا کریں"۔

جویریہ رضی اللہ عنھا کی زبان سے یہ سن کر آپﷺ نے فرمایا:

"اگر تمہارے لیے اس سے بہتر تجویز پیش کی جائے تو تمہارا ردعمل کیا ہو گا؟"۔

جویریہ رضی اللہ عنھا نے عرض کیا: "حضور(ﷺ) وہ کیا؟"۔

آپﷺ نے ارشاد فرمایا:

"وہ یہ کہ تم اسلام قبول کر کے میری زوجیت میں آ جاؤ"۔

آپﷺ کے اس ارشاد گرامی پر جویریہ رضی اللہ عنھا نے حد سے زیادہ مسرت کا اظہار کیا اور برضا و رغبت مسلمان ہوگئی جس کے بعد آپﷺ نے اپنے قول کے مطابق اپنی زوجیت میں لے لیا اور وہ خوش قسمتی سے امہات المومنین میں شامل ہوگئیں۔ 

واقدی خود جویریہ بنت حارث رضی اللہ عنھا کی زبانی بیان کرتے ہیں کہ انہوں نے آنحضرتﷺ کی زوجیت میں آنے سے
قبل بنی مصطلق کی بستی میں اپنے مکان کے اس کمرے میں جو ان کی خواب گاہ تھا ایک شب خواب میں یثرب (مدینہ) کی طرف سے چاند کو اترتے دیکھا تھا لیکن انہوں نے آپ کی زوجیت میں آنے سے قبل بنی مصطلق میں کسی سے اس کا ذکر نہیں کیا تھا تا آنکہ ان کے اس خواب کی تعبیر ان کے سامنے آگئی۔

واقدی یہ بھی بیان کرتے ہیں کہ آنحضر تﷺ نے جویریہ رضی اللہ عنھا کے مہر کے بطور بنی مصطلق کے چالیس گرفتار آدمیوں کے فدیہ کی رقم انہیں دینا چاہی تھی لیکن انہوں نے اسے قبول نہیں کیا تھا تو آپﷺ نے ویسے ہی بنی مصطلق کے اتنے آدمی بغیر فدیہ لیے آزاد کر دیئے تھے اور اس کے برابر رقم اپنے پاس سے حصہ رسد مجاہد دین میں تقسیم فرمادی تھی۔

اس کا نتیجہ یہ ہوا تھا کہ بنی مصطلق کے سو آدمی خوش ہو کر برضا و رغبت مسلمان ہو گئے تھے۔

### قصہ افک

اب تک جتنی روایات محمد بن اسحٰق نے متعدد مستند حوالوں سے بیان کی ہیں اسی طرح ان کے بعد انہوں نے افک کی
روایت بھی بیان کی ہے۔ وہ کہتے ہیں کہ ان سے زہری نے علقمہ بن وقاص، سعید بن مسیبؒ، عروہ بن زبیر اور عبداللہ بن عبیداللہ بن عقبہ کے حوالے سے افک کی روایت بیان کی اور پھر بتایا کہ ان حضرات کے علاوہ بہت سے دوسرے لوگوں کی زبانی اس سلسلے میں اکثر باتیں سنیں۔

اس کے علاوہ ابن اسحٰق بیان کرتے ہیں کہ ان سے یحییٰ بن عباد بن عبداللہ بن زبیر رضی اللہ عنہ پوچھا کے اپنے والد حضرت زبیر عبداللہ بن ابوبکر اور عمرہ بنت عبدالرحمٰن رضی اللہ عنہم کے حوالے اور حضرت عائشہ رضی اللہ عنھا کی زبانی یہ روایت بیان کی۔

حضرت عائشہ رضی اللہ عنھا فرماتی ہیں کہ رسول اللہ(ﷺ) کے دوران سفر اکثر اوقات کچھ خواتین بھی آپﷺ کے قافلے کے ہمراہ ہوتی تھیں۔ بنی مصطلق کی جنگ کے موقع پر بھی ایسا ہی تھا لیکن اس وقت خواتین کے ہر اونٹ کی حفاظت کے لیے ایک ایک تیرانداز متعین تھا۔ حضرت عائشہ رضی اللہ عنھا مزید فرماتی ہیں کہ اس دفعہ وہ بھی آنحضرتﷺ کے ہمراہ تھیں لیکن جنگ کے وقت خواتین کی سواریوں کی حفاظت کے لیے جو تیرانداز متعین تھے ان میں سے بھی چند ایک کے علاوہ جنگ میں شریک ہو گئے تھے اور جب غزوہ بنی مصطلق سے فتحیابی کے بعد واپسی ہوئی تو ان کی بھی چنداں ضرورت نہ رہی تھی ۔ بہرحال بنی مصطلق سے مدینے کی طرف لوٹتے ہوئے جب مدینہ صرف ایک منزل رہ گیا تھا تو رسول اللہﷺ نے ذی قرع کی بستی کے قریب پڑاؤ کا حکم دیا۔

حضرت عائشہ رضی اللہ عنھا فرماتی ہیں کہ وہاں جب اونٹ بٹھائے گئے تو انہیں یعنی حضرت عائشہ رضی اللہ عنھا کو رفع حاجت کی
ضرورت پیش آئی اور وہ اپنے اونٹ کے ہودج سے اتر کر اس سے فراغت کے لیے قریب کے ایک گوشے میں چلی گئیں لیکن واپسی
کے وقت معلوم ہوا کہ ان کے کرتے کے اوپری تکمے کی ڈوری میں جو قیمتی مہرۂ ظفار بندھا ہوا تھا وہ وہاں موجود نہیں تھا۔ چنانچہ انہوں نے پہلے کر نہ جھاڑ کر دیکھا اور پھر اِدھر اُدھر زمین پر دیکھا لیکن وہ نہ ملا تو وہ اپنے اونٹ کے پاس واپس آئیں اور وہاں کی جستجو کے بعد نہ ملا تو وہ پھر لوٹ کر اس جگہ گئیں تو وہ اتفاق سے انہیں وہیں مل گیا لیکن اب صبح صادق ہو چکی تھی اور کوچ کا اعلان کرنے والے نے اس کا اعلان کر دیا تو لوگ اپنے اپنے اونٹوں پر سوار ہوگئے اور قافلہ مدینے کی طرف روانہ ہو گیا اور جب وہ وہاں پہنچیں تو قافلہ خاصی دور جا چکا تھا۔

حضرت عائشہ رضی اللہ عنھا فرماتی ہیں کہ وہ یہ دیکھ کر رونے لگیں لیکن حسن اتفاق سے اس وقت صفوان بن المعطل سلمی رضی اللہ عنہ جو خود بھی کسی ایسی ہی ضرورت سے قافلے کے پیچھے رہ گئے تھے ادھر سے گزرے اور یہ دیکھ کر کہ وہ پریشان اور قافلے سے بچھڑ کر رونے
والی حضرت عائشہ رضی اللہ عنھا تھیں انہوں نے اپنا اونٹ بٹھایا اور ان سے مؤدبانہ سوار ہونے کی درخواست کی۔ چنانچہ وہ مجبوراً ان کے اونٹ پر سوار ہوگئیں اور صفوان رضی اللہ عنہ بڑے محتاط انداز میں ان کے آگے بیٹھ کر اونٹ کو تیز رفتاری سے بھگاتے ہوئے قافلے میں جا پہنچے۔

حضرت عائشہ رضی اللہ عنھا فرماتی ہیں کہ ان کے ساربان نے یقیناً اس غلط فہی کی وجہ سے کہ قافلے کو اس منزل سے مدینے کی
طرف روانگی سے قبل وہ ہودج میں سوار ہو چکی ہیں ان کا اونٹ بھی قافلے کے ساتھ آگے بڑھا دیا تھا اور اتنی سی بات تھی جسے کچھ دروغ گو اور افترا پرداز لوگوں نے جن کا سرغنہ مشہور منافق عبداللہ بن ابی بن سلول تھا افسانہ بنا دیا جس میں مدینے کی کچھ خواتین بھی فطرتاً شریک تھیں۔ یہی وجہ تھی کہ آنحضرتﷺ بھی کئی روز ان سے کھنچے کھنچے رہے حالانکہ آپ کو ان کی پاک دامنی کا یقین
کامل تھا اور اس کے علاوہ آپﷺ کے کچھ بلند مرتبہ صحابہ رضی اللہ عنہم نے بھی آپﷺ سے عرض کیا تھا کہ آپﷺ کے اہل بیت تو درکنار حضرت ابوبکر صدیق رضی اللہ عنہ کے گھرانے کے بارے میں بھی انہوں نے کبھی کوئی بات بجز خیر و نیکی دیکھی نہ سنی تھی تاہم حضرت کے مزید
اطمینان اور سکون قلب کے لیے اللہ تعالیٰ نے سورہ نور کی مندرجہ ذیل آیت نازل فرمائی:

**<span class="quranic-text">(اِنَّ الَّذِيْنَ جَاءُوْ بِالْاِفْكِ عُصْبَةٌ مِّنكُمْ لَا تَحْسَبُوْهُ شَرًّا لَّكُمْ بَلْ هُوَ خَيْرٌ لَّكُمْ لِكُلِّ امْرِئٍ مِّنْهُمْ مَّا اكْتَسَبَ مِنَ الاِثْمِ۔۔۔۔ اِلٰى مَغْفِرَةٌ وَّ رِزْقٌ كَرِيْمٌ)</span>**
ہم نے اس قصے کے بارے میں اب تک جو کچھ بیان کیا ہے وہ سب آثار سلف و خلف پر حتی الامکان پوری تحقیق کے بعد
بیان کیا ہے ۔ **<span class="arabic-text">وما توفيقنا الا بالله</span>** (مؤلف)

حسان بن ثابت رضی اللہ عنہ نے حضرت عائشہ رضی اللہ عنھا کی شان میں بہت سے مدحیہ اشعار بھی کہے ہیں ۔

### غزوة حديبيه

غزوۂ حدیبیہ ماہ ذیقعدہ سال ششم ہجری میں وقوع پذیر ہوا تھا جس میں راویوں کے درمیان کوئی اختلاف نہیں ہے۔ اس
واقعہ کے سب سے مستند راوی زہری ابن عمر رضی اللہ عنھا کے غلام نافع، موسیٰ بن عقبہ اور محمد بن اسحٰق بن یسار وغیرہ ہیں۔ ابن لہیعہ نے بھی ابی اسود اور عروہ کے حوالے سے اس امر کی تصدیق کی ہے۔

تاہم یعقوب بن ابی سفیان کہتے ہیں کہ ان سے اسماعیل ابن خلیل اور علی بن مسہر نے بیان کیا کہ انہیں ہشام بن عروہ نے
اپنے والد کے حوالے سے بتایا کہ رسول اللہﷺ مدینے سے حدیبیہ کی طرف رمضان کے مہینے میں روانہ ہوئے تھے اور حدیبیہ کی جنگ شوال کے مہینے میں ہوئی تھی لیکن عروہ کی بیان کردہ یہ روایت بڑی عجیب معلوم ہوتی ہے کیونکہ مذکورہ بالا دوسرے راویوں کے علاوہ بخاریؒ، مسلمؒ اور چاروں دوسرے محدثین کرامؒ جو صحاح ستہ میں شامل ہیں بیان فرماتے ہیں کہ آنحضرتﷺ حدیبیہ کی
طرف اس ارادے سے تشریف لے گئے تھے تاکہ آپﷺ کا وہ ذیقعدہ میں مکہ پہنچ کر عمرہ اور ساتھ ہی حج بیت اللہ فرما سکیں جس کے لیے عرب کے تمام لوگ اسی مہینے میں وہاں آتے تھے نیز یہ کہ آپﷺ نے اس مہینے میں جعرانہ سے گزرتے ہوئے غزوہ حدیبیہ کا مال غنیمت حنین کے مقام پر مسلمانوں میں تقسیم فرمایا تھا۔ ہم نے اس روایت میں تمام تر بخاریؒ کے الفاظ پر انحصار کیا ہے۔

ابن اسحٰق کہتے ہیں کہ نبی کریمﷺ کہ رمضان و شوال میں مدینے میں مقیم رہ کر ماہ ذیقعدہ میں وہاں سے کسی جنگ کی بجائے صرف عمرہ کے ارادے سے روانہ ہوئے تھے۔

ابن ہشام کہتے ہیں کہ اس موقع پر آنحضرتﷺ نے مدینے کے انتظامات و نگرانی کے لیے میلہ بن عبداللہ لیثی کو مقرر فرمایا تھا۔

ابن اسحٰق کہتے ہیں کہ اس مہینے میں یعنی ماہ ذیقعدہ میں تمام اہل عرب بلکہ عرب کے جملہ بادیہ نشین بھی حج کعبہ کے لیے مکے کا رُخ کرتے تھے اس لیے آپ کو اندیشہ تھا کہ یہ لوگ خصوصاً قریش مکہ کہیں آپﷺ کے قصد عمرہ کو بھی جنگ کا بہانہ سمجھ کر اس میں مزاحم نہ ہوں بلکہ لڑائی پر آمادہ ہو جائیں جب کہ اس دفعہ آپﷺ عمرہ کے علاوہ حج بیت اللہ کا ارادہ بھی رکھتے تھے۔ ویسے اس سے قبل
آپﷺ چار بار مدینے سے عمرہ کے لیے سکے کی طرف روانہ ہوئے تھے لیکن ہر بار قریش مکہ نے اس میں مزاحمت کی تھی اور لڑائی پر آمادہ ہو گئے تھے اور آپﷺ عمرہ کے علاوہ عظمت کعبہ کے خیال سے راستے ہی سے واپس ہو گئے تھے۔ یہی وجہ تھی کہ اس دفعہ آپﷺ نے خود احرام باندھنے کے علاوہ اپنے مہاجر و انصار صحابہ رضی اللہ عنہم کو بھی جن کی تعداد بعض روایات میں سات سو اور بعض میں ایک ہزار کے لگ بھگ بتائی گئی ہے احرام باندھ کر چلنے کا حکم دیا تھا تاکہ حج کعبہ کے لیے جانے والے لوگوں کے علاوہ خود قریش کو بھی یقین آ
جائے کہ آپ صرف عمرہ و حج کے ارادے سے مدینے سے روانہ ہوئے ہیں۔ اسی روایت میں بیان کیا گیا ہے کہ اس دفعہ آپﷺ کے ساتھ سواری کے اونٹوں کی تعداد بھی صرف ستر تھی۔

ابن اسحٰق عبداللہ بن ابو بکر رضی اللہ عنہ کے حوالے سے بیان کرتے ہیں کہ اس سفر کے راستے میں آنحضرتﷺ نے لوگوں سے دریافت فرمایا کہ مکے کی طرف جانے والے عام راستے سے ہٹ کر جس پر عموماً لوگوں کی آمد ورفت نہ ہو، کوئی دوسرا راستہ ہے یا نہیں؟ اور اگر ہے تو وہ راستہ کون بتا سکتا ہے؟ آپ کے اس سوال پر ایک شخص نے جو مسلمان ہو گیا تھا بتایا کہ ایسا ایک راستہ ہے اور یہ بھی عرض کیا کہ وہی اس راستے سے آپ کو نواح مکہ تک لے جائے گا۔ چنانچہ وہ آپﷺ کو اور آپ کے صحابہ رضی اللہ عنہم کو اسی راستے سے جو پہاڑوں کی چوٹیوں اور گھاٹیوں سے گزرتا تھا ساتھ لے کر چلتا رہا حتیٰ کہ آپ اور آپﷺ کے ہمراہی ایک وادی کے کنارے سرزمین سہلہ تک جا پہنچے اور آپ کو اس کا علم ہوا تو آپﷺ نے اپنے ساتھی مسلمانوں سے فرمایا کہ وہ خدا سے توبہ کی قبولیت کی دعا کرتے اور استغفار پڑھتے وہاں سے آگے بڑھیں۔ آپﷺ نے یہ بھی ارشاد فرمایا کہ اللہ تعالیٰ کی طرف سے بنی اسرائیل کو یہی حکم دیا
گیا تھا لیکن انہوں نے اس حکم الہٰی کی تعمیل نہیں کی تھی۔ بہرکیف جیسا کہ ابن شہاب نے بیان کیا ہے آپﷺ اور آپﷺ کے ہمرا ہی توبہ و استغفار کے یہی کلمات مسلسل زبان سے ادا کرتے ہوئے سہیلہ سے آگے بڑھ کر کئی موڑ کاٹتے ہوئے مکے کے زیریں علاقے حدیبیہ تک جا پہنچے جہاں قریش مکہ کی طرف سے آگے بڑھنے میں مزاحمت کا خطرہ تھا۔ چنانچہ آپﷺ نے سیدھے راستے سے ایک طرف ہٹ کر پڑاؤ کا حکم دیا تو آپ کے تمام صحابہ رضی اللہ عنہم نے یک زبان ہو کر عرض کیا:

"یا رسول اللہ (ﷺ) آپﷺ کے حکم کی تعمیل میں تو ہم جان تک دینے کے لیے حاضر ہیں لیکن یہاں نزدیک و دور کہیں
پانی کے آثار نظر نہیں آتے اس لیے شاید اس جگہ قیام مناسب نہ ہو"۔

اس کے جواب میں آنحضرتﷺ نے ارشاد فرمایا:

"(کچھ دن بعد) یہیں (یعنی اس علاقے تک آ آ کر) قریش مکہ اور دوسرے مشرکین مجھ سے معافی اور رحم کے طالب
ہوں گے اور میں انہیں معاف کر دوں گا"۔

یہ فرما کر آپﷺ نے اپنی سواری کے اونٹ کو بٹھایا اور نیچے تشریف لے آئے۔ اس کے بعد آپﷺ نے اپنے ترکش سے ایک تیر نکالا اور صحابہ رضی اللہ عنہم سے فرمایا کہ اسے اس جگہ کے بیچوں بیچ یعنی عین درمیان میں گاڑ دیا جائے۔ چنانچہ آپﷺ کے اس حکم کی تعمیل کی گئی اور جتنے لوگ اونٹوں پر سوار تھے وہ سب کے سب آپﷺ کے حکم کی تعمیل میں اپنی اپنی سواریوں سے اتر کر وہیں پڑاؤ ڈالنے لگے اور جہاں آپ کا تیر گاڑا گیا تھا وہی جگہ آپﷺ کے حکم سے آپ کی قیام گاہ قرار پائی۔

ابن اسحٰق کہتے ہیں کہ انہیں کچھ لوگوں نے بتایا کہ جہاں آنحضرتﷺ کا تیر گاڑا گیا تھا وہاں قیام کے لیے پہلے سواری
سے اترنے والے ناجیہ بن جندب تھے لیکن بعض دوسرے اہل علم نے بیان کیا وہ البراء بن عازب رضی اللہ عنہ تھے جیسا کہ انہوں نے خود بھی بیان کیا ہے۔

زہری اس واقعے کا ذکر کرتے ہوئے کہتے ہیں کہ مذکورہ بالا جگہ پر جب آنحضرتﷺ کے حکم سے پڑاؤ ڈالا گیا تو بنی
خزاعہ کا ایک شخص بدیل بن ورقہ نامی اپنے قبیلے کے کچھ دوسرے لوگوں کو ساتھ لے کر آپ کی خدمت میں حاضر ہوا اور آپﷺ سے دریافت کیا کہ آپﷺ کے وہاں تشریف لانے کا مقصد کیا تھا اور اسے بھی آپﷺ نے ہی بتایا کہ آپﷺ وہاں قریش سے یا دوسرے قبائل سے جنگ کے ارادے سے نہیں بلکہ صرف عمرہ و حج کے لیے آئے تھے اور یہ وہی بات
تھی جو اس سے قبل بشر بن غیان کو بتائی گئی تھی۔ چنانچہ یہ لوگ آپ کے پاس سے لوٹ کر قریش مکہ کے پاس گئے اور آپ کا مقصد انہیں بنا دیا لیکن وہ بولے کہ: 

"ان کا مقصد کچھ بھی ہو ہم انہیں مکے میں داخل ہونے کی اجازت نہیں دیں گے کیونکہ ہم عرب ہیں اور عرب اپنی بات کے پکے ہوتے ہیں"۔

زہریؒ کہتے ہیں کہ بنی خزاعہ کی یہ خصوصیت اسلام لانے سے پہلے بھی تھی اور اب بھی ہے کہ وہ کوئی بات لگی لپٹی نہیں رکھتے۔

چنانچہ مذکورہ بالا لوگوں نے قریش مکہ کو آنحضرتﷺ کی وہاں تشریف آوری کا مقصد بتانے کے بعد مکے سے واپسی پر ان کے جواب سے بھی آپ کو آگاہ کر دیا اور اس کے ساتھ ہی اپنی مذکورہ بالا خصوصیت کے مطابق آپ کو یہ مشورہ بھی دیا کہ آپﷺ مشرکین مکہ سے خبردار رہیں۔

زہری مزید بیان کرتے ہیں کہ اس کے بعد خود قریش مکہ نے آنحضرتﷺ کے پاس دریافت حال کے لیے بنی عامر بن
لوئی کے بھائی مکرز بن حفص بن اخیف کو بھیجا تو آپﷺ نے اسے آتا دیکھتے ہی فرمایا: "یہ شخص غدار ہے"۔ بہرحال جب وہ آپﷺ کے پاس آیا تو آپﷺ نے اس سے بھی وہی فرمایا جو آپﷺ اس سے قبل بدیل اور اس کے ساتھیوں سے
فرما چکے تھے لیکن اس کے باوجود انہوں نے ایک بار پھر آپﷺ کے پاس حلیس بن علقمہ یا ابن زبان کو جو مکے کے حبشیوں کا سردار اور بنی حارث بن عبد مناف بن
کنانہ کا ایک فرد تھا۔ اسی کی قیام کے کچھ لوگ ساتھ کر کے آپﷺ کے پاس بھیجا تاکہ وہ آپﷺ سے وہاں تک تشریف آوری کا مقصد مکمل طور سے معلوم کر کے آئے۔

زہری کہتے ہیں کہ آخر میں ان لوگوں کو آتا دیکھ کر آنحضرتﷺ نے فرمایا کہ:

"یہ لوگ دیانتداری کے ساتھ (کے میں) متاہلانہ زندگی بسر کر رہے ہیں اور مجھے ان کے چہروں سے معلوم ہو رہا ہے کہ
یہ (آئندہ) ہدایت پانے والے لوگ ہیں"۔

زہری آخر میں کہتے ہیں کہ جب یہ لوگ آپﷺ کے سامنے آئے تو آپﷺ نے انہیں بٹھا کر ان کے آنے کی وجہ دریافت کی اور ان کے جواب پر آپﷺ نے انہیں بھی وہی بتایا جو ان سے قبل قریش مکہ کی طرف سے آنے والے لوگوں کو بتا چکے تھے یعنی آپ کا مقصد قریش مکہ سے جنگ نہیں بلکہ صرف زیارت بیت اللہ اور عمرہ و حج کی ادائیگی ہے۔

حلیس بن علقمہ آنحضرتﷺ کے جواب سے مطمئن ہو کر جب قریش مکہ کے پاس واپس گیا تو اس نے انہیں آپﷺ کے
جواب سے بہ تمام و کمال آگاہ کرنے کے بعد ان سے یہ بھی کہا کہ آپ کا جواب بالکل صداقت پر مبنی ہے لیکن انہوں نے اسے بھی وہی جواب دیا جو اس سے قبل آپﷺ کے پاس اپنے بھیجے ہوئے لوگوں کو دے چکے تھے یعنی وہ کسی حالت اور کسی قیمت پر آپ کو مکے میں داخل ہونے کی اجازت نہیں دیں گے۔

مشرکین مکہ کی یہ باتیں سن کر حلیس جو ایک بادیہ نشین کی حیثیت سے آزاد فضا میں پلا بڑھا اور صاف باطن و صاف گو شخص تھا طیش میں آگیا اور بولا:

"مجھے یقین ہے کہ محمد(ﷺ) ایک سچے اور صاف گو شخص ہیں لیکن تم انہیں جیسا کہ انہوں نے بتایا ہے زیارت بیت اللہ اور عمرہ و حج کی ادائیگی سے بھی روکنا چاہتے ہو اس لیے میری نظر میں تم لوگ صرف دغا باز اور حیلہ جو ہو۔ یاد رکھو کہ آج سے میں اور میری قوم کا کوئی فرد تمہارا حلیف نہیں ہے تم اپنے فیصلے خود کر کے ان پر عمل کر سکتے ہو ہمارا اب تم سے کوئی تعلق نہیں ہے"۔

زہری کہتے ہیں کہ مذکورہ بالا سب لوگوں کی زبانی آنحضرتﷺ کا ایک ہی جواب یعنی آپ صرف زیارت بیت اللہ اور عمرہ و حج کے ارادے سے وہاں تک تشریف لائے ہیں خصوصاً حلیس بن علقمہ کی زبانی آپ کا یہی جواب اور اپنی ضد کی وجہ سے اس کی زبان سے اپنے حق میں سخت دست سنے کے باوجود مشرکین قریش نے ایک بار پھر آپ کے پاس عروہ بن مسعود ثقفی کو بھیجا لیکن آخر الذکر نے مکے سے روانگی سے قبل ان سے کہا کہ:

"محمد (ﷺ) نے تمہیں صرف ایک ہی اور وہ بھی بہت نرمی سے جواب دیا ہے جب کہ تم لوگ انہیں صرف سب و شتم
سے جواب دیتے ہو"۔

اس کے بعد وہ بولے:

"میں مانتا ہوں کہ تم میرے بزرگ ہو (عروہ سبیعہ بنت عبد شمس کے بیٹے تھے) لیکن تمہارا حد سے تجاوز کرنا میرے
نزدیک مناسب نہیں ہے"۔

عروہ بن مسعود کی ان باتوں کے جواب میں وہ بولے کہ:

"تم ہماری اولا دضرور ہو لیکن محمد(ﷺ) کے بارے میں ہم سے زیادہ نہیں جانتے"۔

یہی بات مشرکین قریش نے حلیس بن علقمہ سے ان کی بادیہ نشینی کے حوالے سے اسے سادہ لوح بتا کر کہی تھی اور عبداللہ بن ابوبکر کے بقول اسے قریش کی ان باتوں پر غصہ آ گیا تھا۔

بہرکیف جب عروہ آپ کی خدمت میں پہنچے تو آپﷺ سے کہا کہ:

"آپ(ﷺ) مدینے سے یہاں آئے ہیں اُدھر قریش مکہ آپ(ﷺ) کے مقابلے کے لیے مسلح ہو کر ایسے تیار بیٹھے ہیں جیسا میں نے انہیں پہلے کبھی نہیں دیکھا۔ اسے آپ (ﷺ) کل خود ہی دیکھ لیں گے"۔

عروہ کی یہ باتیں سن کر حضرت ابوبکر رضی اللہ عنہ جو آنحضرتﷺ کے پس پشت بیٹھے تھے بولے

"ہم بھی اپنا حال کل ان پر ظاہر کر دیں گے"۔

حضرت ابوبکر رضی اللہ عنہ کی زبان سے یہ سن کر عروہ بولے:

"یہ کون نہیں؟"۔

آنحضرتﷺ نے جواب دیا:

"یہ ابوبکر بن قحافہ رضی اللہ عنہ ہیں"۔

اس پر عروہ بولے:

"میں ان کی شخصیت سے واقف ہوں تو انہیں بھلا کیا جواب دے سکتا ہوں"۔

جب عروہ آنحضرتﷺ سے گفتگو کر رہے تھے تو ان کا ہاتھ رہ رہ کر آپ کی ریش مبارک تک چلا جاتا تھا۔ یہ دیکھ کر مغیرہ ابن شعبہ رضی اللہ عنہ نے جو آپﷺ کے پس پشت بطور محافظ محافظ کھڑے تھے ان سے کہا:

"اس سے پہلے کہ میرا ہاتھ تم تک پہنچے تم اپنا ہاتھ رسول اللہﷺ کی ریش مبارک کے پاس سے ہٹالو"۔

عروہ بن مسعود نے جب مغیرہ بن شعبہ رضی اللہ عنہ کی یہ بات سنی اور ان کی تیوریاں چڑھی دیکھیں تو بولے:

"میاں تمہیں شاید کچھ غلط فہمی ہوئی ہے"۔

پھر آپﷺ سے پوچھا: "یہ شخص کون ہے؟"۔

آپﷺ نے مسکرا کر فرمایا:

"یہ تمہارے بھائی کے بیٹے مغیرہ بن شعبہؓ نہیں، کل تک یہ بھی تمہاری ہی طرح تھا لیکن اب اسلام نے ان کی کایا پلٹ دی ہے۔ (مفہومی ترجمہ )

اس کے بعد آپﷺ نے عروہ بن مسعود نے بھی اپنے حدیبیہ تک آنے کے مقصد کے بارے میں وہی فرمایا جو آپ اس سے
قبل قریش کے بھیجے ہوئے دوسرے آدمیوں سے فرما چکے تھے۔

جب عروہ بن مسعود آنحضرتﷺ کے پاس سے اٹھے تو وہ اس وقت تک آپﷺ کے ساتھ آپﷺ کے صحابہ رضی اللہ عنہم کے ادب اور ان کی محبت کا مظاہرہ دیکھ چکے تھے یعنی وہ نہ تو آپﷺ کے آب وضو کا کوئی قطرہ ضائع ہونے دیتے نہ لعاب دہن زمین پر گرنے دیتے تھے اور اگر آپ کا کوئی موئے مبارک اتفاقاً آپﷺ کے سر یا ریش مبارک سے جھڑ کر گرتا تو وہ اسے فوراً محفوظ کر لیتے تھے۔

عروہ بن مسعود نے جب آنحضرتﷺ کا جواب قریش مکہ کو سنایا تو اس کے ساتھ انہیں یہ بھی بتایا کہ انہوں نے اگر چہ
شہنشاہ روم ہرقل، ایران کے بادشاہ کسریٰ اور حبشہ کے حکمران نجاشی کے دربار بھی دیکھے ہیں لیکن انہوں نے ان میں سے کسی جگہ ان تینوں باجبروت بادشاہوں کے ساتھ ان کے درباریوں کی طرف سے ادب کا وہ مظاہرہ نہیں دیکھا تھا جو رسول اللہﷺ کے ساتھ آپﷺ کے صحابہ رضی اللہ عنہم کی طرف سے آپ کی سادہ ترین قیام گاہ میں ان کے مشاہدے میں آیا۔ اس کے بعد انہوں نے قریش مکہ سے کہا:

"ارے وہ تو محمد (ﷺ) کے وضو کے پانی کا کوئی قطرہ تو کیا ان کے تھوک تک کو زمین پر نہیں گرنے دیتے اور ان کے گرے ہوئے ہر بال کو بھی تبرک سمجھ کر محفوظ کر لیتے ہیں۔ مجھے یقین ہے کہ وہ ان کے مقابلے میں کسی کی کوئی بات تسلیم کرنے پر تیار نہیں ہو سکتے کیونکہ وہ انہیں خدا کا رسول سمجھتے ہیں۔ بہرحال میں نے وہاں جو کچھ دیکھا ہے آپ کو بتا دیا لہذا اب آپ جائیں اور آپ کا کام"۔

ابن اسحاق بیان کرتے ہیں کہ انہیں بعض اہل علم نے بتایا کہ عروہ بن مسعود کی واپسی کے بعد آنحضرتﷺ نے خراش بن امیہ خزاعی کو طلب فرمایا اور انہیں سواری کے لیے اپنا ناقہ دے کر قریش کے کچھ معززین کے پاس بھیجا تاکہ وہ مکے جا کر انہیں آپﷺ کے حدیبیہ تک آنے کے مذکور و بالا پر امن مقصد سے آگاہ کریں لیکن وہ جو نہی مکے پہنچے قریش کے شقی القلب لوگوں نے انہیں گھیر کر قتل کرنا چاہا لیکن وہاں کے اہل حبش ان کے آڑے آئے اور لوگوں کو آپ کے ناقے سے ہٹاتے ہوئے اسے اور اس پر سوار خراش بن
امیہ کو بحفاظت ملے کے باہر دور تک چھوڑ گئے اور وہ بخیریت آپ کے پاس پہنچ گئے۔

ابن اسحٰق عکرمہ اور ابن عباس رضی اللہ عنھما کے حوالے سے بیان کرتے ہیں کہ اس واقعہ کے بعد قریش مکہ نے اپنے چالیس پچاس آدمی مسلمانوں کے پڑاؤ کا چکر لگانے کے لیے بھیجے لیکن جب نبی کریمﷺ کے صحابہ رضی اللہ عنہم نے انہیں پکڑ کر آپﷺ کے سامنے پیش کیا تو اس کے باوجود کہ وہ آپﷺ کے پڑاؤ پر تیراندازی اور سنگ باری کے مرتکب ہوئے تھے انہیں معاف فرما کر کے واپس بھیج دیا۔

اس کے اور جیسا کہ ابن اسحٰق نے بیان کیا، آنحضرتﷺ نے حضرت عمر بن خطاب رضی اللہ عنہ کو بلا کر ان سے فرمایا کہ وہ مکے جائیں اور وہاں ابوسفیان اور قریش کے دوسرے ممتاز و معزز لوگوں کو سمجھانے کی کوشش کریں کہ آپ بیت اللہ کی عظمت کی بناء پر اس کی زیارت کا شرف حاصل کرنا چاہتے ہیں اس کے علاوہ آپ کا کوئی اور مقصد نہیں ہے لیکن حضرت عمر رضی اللہ عنہ نے آپﷺ سے عرض کیا کہ انہیں قریش مکہ کی طرف سے اپنی جان کا خطرہ ہے کیونکہ ان سے ان کی (حضرت عمر رضی اللہ عنہ کی) دشمنی مسلم ہے اس کے علاوہ ان کے قبیلے بنی عدی کا اس وقت کوئی شخص وہاں نہیں ہے جو کسی خطرے کے موقع پر ان کے کام آئے۔

حضرت عمر رضی اللہ عنہ نے ان گزارشات کے بعد آپﷺ سے عرض کیا کہ اس کام کے لیے ان سے بہتر حضرت عثمان بن عفان رضی اللہ عنہ رہیں گے کیونکہ ابوسفیان کے علاوہ بنی امیہ کے کئی دوسرے لوگ کوئی ایسی ویسی بات ہونے پر ان کی حفاظت کر سکتے ہیں۔

آنحضرتﷺ کو عمر رضی اللہ عنہ کا یہ مشورہ پسند آیا۔ چنانچہ آپﷺ نے عثمان رضی اللہ عنہ کو اپنے سفیر کے طور پر سکے روانہ فرما دیا اور حضرت عثمان رضی اللہ عنہ نے وہاں پہنچ کر ابوسفیان اور وہاں کے دوسرے شرفاء کو سمجھانے کی لاکھ کوشش کی لیکن انہوں نے کہا کہ وہ
صرف انہیں یعنی عثمان رضی اللہ عنہ کو طواف کعبہ کی اجازت دے سکتے ہیں اور جب انہوں نے ان سے صاف صاف کہہ دیا کہ وہ آپﷺ کے بغیر خانہ کعبہ کا طواف نہیں کر سکتے تو انہوں نے حضرت عثمان رضی اللہ عنہ کو حرم میں قید کر دیا جب کہ حدیبیہ میں مسلمانوں کو کسی نے خبر
دی کہ عثمان رضی اللہ عنہ کو قتل کر دیا گیا ہے۔ جب یہ خبر آنحضرتﷺ کو ہوئی تو آپﷺ نے فرمایا کہ اب مجبوراً قریش مکہ کو اس کا جواب دیا جائے گا اور اسی کے لیے آپﷺ نے یکے بعد دیگرے اپنے تمام صحابہ رضی اللہ عنہم سے ایک درخت کے زیر سایہ تشریف فرما ہو کر بیعت لی جسے بیعت رضوان کہا جاتا ہے۔ یہ بھی کہا جاتا ہے کہ آپﷺ کے صحابہ رضی اللہ عنہم نے قریش مکہ سے خون عثمان رضی اللہ عنہ کا بدلہ لینے کے لیے جان کی بازی لگا دینے کی بیعت کی تھی۔

جابر بن عبداللہ رضی اللہ عنہ جو اس بیعت میں شریک تھے کہتے ہیں کہ رسول اللہﷺ قریش سے خون عثمان رضی اللہ عنہ کا قصاص لینے کے لیے صحابہ رضی اللہ عنہم سے جان دینے کی بیعت نہیں لینا چاہتے تھے لیکن خود صحابہ رضی اللہ عنہم نے آپﷺ کے دست مبارک پر اسی کے لیے بہ
اصرار بیعت کی تھی جس میں وہاں موجود تمام صحابہ رضی اللہ عنہم بنی سلمہ کے بھائی جد بن قیس کے سوا شریک تھے۔

جابر بن عبداللہ رضی اللہ عنہ کہتے ہیں کہ وہ جد بن قیس کی گردن اڑا دینا چاہتے تھے لیکن وہ پھرتی سے اپنے اونٹ پر بیٹھ کر لوگوں کی نظروں سے روپوش ہو گیا تھا جب کہ باقی تمام صحابہ رضی اللہ عنہم نے جیسا کہ اوپر بیان کیا گیا فرداً فرداً اسی پر آخری دم تک کے لیے بیعت کی تھی۔ تاہم اس کے بعد آنحضرتﷺ کو معلوم ہو گیا تھا کہ قریش کے ہاتھوں عثمان رضی اللہ عنہ کے قتل کی خبر غلط تھی۔

ابن ہشام کہتے ہیں اور وکیع نے بھی اسماعیل بن ابی خالد اور شعبی کے حوالے سے بیان کیا ہے کہ مذکورہ بالا بیعت سب سے پہلے آنحضرتﷺ کے دستِ مبارک پر ابوسنان اسدی نے کی تھی۔

ابن ہشام کہتے ہیں کہ ان سے کچھ لوگوں نے بیان کیا اور اس کی تصدیق کچھ دوسرے لوگوں نے ابن ابی ملیکہ اور ابن
عمران کے حوالے سے کرتے ہوئے بتایا کہ آنحضرتﷺ نے حضرت عثمان رضی اللہ عنہ کو بیعت رضوان میں شریک کرنے کے لیے اپنا ایک ہاتھ دوسرے ہاتھ پر رکھ کر ان کی طرف سے یہ بیعت کی تھی۔

ابن ہشام کی پیش کردہ اس روایت کی اسناد اگرچہ ضعیف ہیں لیکن اس کا ثبوت صحیحین (صحیح مسلم و صیح بخاری) میں اس کے اندراج سے ملتا ہے۔ (مؤلف)

ابن اسحٰق زہری کی زبانی بیان کرتے ہیں کہ اس کے بعد قریش مکہ نے بنی عامر بن لوئی کے بھائی سہیل بن عمرو کو آنحضرتﷺ کی خدمت میں صلح کی گفتگو کے لیے بھیجا لیکن صلح کی شرط یہ رکھی کہ آپ اس سال واپس مدینے چلے جائیں اور یہ بھی کہلوایا کہ اگر آپ بزور مکے میں داخل ہونے کی کوشش کریں گے تو ہم آپ کو پھر قیامت تک یہاں آنے نہیں دیں گے، کیونکہ ہم بھی آپ کی طرح عرب ہیں۔

ابن اسحٰق مزید بیان کرتے ہیں کہ جب آنحضرتﷺ نے سہیل بن عمرو کو آتے دیکھا تو فرمایا:

"اس شخص کی آمد سے معلوم ہوتا ہے کہ مشرکین مکہ مصالحت پر آمادہ ہیں"۔

بہرکیف آنحضرتﷺ اور سہیل بن عمرو کے مابین خاصی طویل گفتگو کے بعد قریش مکہ کی پیش کردہ شرط آپ نے تسلیم فرما لی اور سہیل بن عمرو مشرکین مکہ کو اس کی اطلاع دینے کے لیے واپس چلے گئے اور تحریری صلح نامہ کی تیاری ہونے لگی تو حضرت عمر، حضرت ابوبکر صدیق رضی اللہ عنھما کے پاس آئے اور ان سے پوچھا:

"یا ابا بکر! کیا رسول الله(ﷺ) نے کسی اعتراض کے بغیر اس صلح نامے کے لیے مشرکین مکہ کی پیش کردہ شرط واقعی تسلیم کرلی ہے؟"۔

حضرت ابوبکر صدیق رضی اللہ عنہ نے جب حضرت عمر رضی اللہ عنہ کے اس سوال کا جواب اثبات میں دیا تو انہوں نے پوچھا:

"کیا اس کا علم یہاں موجود تمام مسلمانوں کو ہے اور انہوں نے اتفاق رائے سے تسلیم کر لیا ہے؟"۔

اس کے ساتھ ہی انہوں نے پوچھا:

"کیا اس کا علم باقی مسلمانوں کو بھی ہوگا؟"۔

حضرت ابوبکر رضی اللہ عنہ نے حضرت عمر رضی اللہ عنہ کے ان دونوں سوالوں کا جواب بھی اثبات میں دیا تو وہ بولے:

"اس صلح نامے کی ایک نقل یقیناً مشرکین مکہ کے پاس بھی رہے گی جسے وہ ہمیشہ دوسروں کو دکھا کر اپنے مقابلے میں ہماری کمزوری کا ثبوت مہیا کرتے رہیں گے اس لیے میرے نزدیک مشرکین مکہ کی پیش کردہ اس شرط کو اس صلح نامے میں شامل کرنا مصالح دنیوی کو مصالح دینی پر ترجیح دینا ہوگا جو مجھے پسند نہیں ہے"۔

حضرت ابوبکر رضی اللہ عنہ سے اس گفتگو کے بعد جب حضرت عمر رضی اللہ عنہ نے آنحضرتﷺ کی خدمت میں حاضر ہو کر انہی خیالات کا اظہار کیا تو آپﷺ نے فرمایا:

"یہ امر الہٰی ہے جس کی تعمیل ہم سب پر لازم ہے اور اسی میں ہماری بھلائی پوشیدہ ہے"۔

آنحضرتﷺ کی زبانِ مبارک سے یہ سن کر حضرت عمر رضی اللہ عنہ حد درجہ نادم ہوئے اور آپﷺ سے معافی کے طالب ہوئے۔ انہوں نے اس روز روزہ بھی رکھا اور اپنے ایمان کی سلامتی پر نماز شکرانہ بھی ادا کی۔

ابن اسحٰق اس کے بعد فرماتے ہیں کہ آنحضرتﷺ نے حضرت علی رضی اللہ عنہ کو طلب فرما کر انہیں مذکورہ بالا صلح نامہ تحریر کرنے کا حکم دیا اور فرمایا: "لکھو بسم اللہ الرحمن الرحیم" اس پر سہیل بن عمرو جو اس وقت وہاں موجود تھے بولے: "ہم ان کلمات سے واقف نہیں ہیں اس لیے یہاں "**<span class="arabic-text">باسمک اللّٰهم"</span>** لکھا جائے۔ چنانچہ رسول اللہﷺ نے حضرت علی رضی اللہ عنہ سے فرمایا: "جو یہ کہتے ہیں وہی یعنی **<span class="arabic-text">"باسمک اللّٰهم"</span>** ہی لکھو"۔

اس کے بعد جب پہلے سے طے شدہ امور پر مشتمل یہ صلح نامہ لکھا جا چکا اور اس پر آنحضرتﷺ اور قریش مکہ کی طرف سے سہیل بن عمرو کے دستخطوں کے بعد دونوں کی مہریں بھی ثبت ہو چکیں تو اچانک جندل ؓ بن سہیل نے کھڑے ہو کر بہ آواز بلند کہا:

"صلح نامہ دراصل قریش مکہ کی تباہی اور ان میں باہم فتنے کی بنیاد ہے ہیں ابھی جا کر قریش مکہ کو یہ بات بتاتا ہوں"۔

اس کی یہ بات سن کر اس کے باپ سہیل بن عمرو نے اٹھ کر اس کے ایک تھپڑ رسید کیا اور تنبیہ کی کہ وہ اس معاملے میں خاموش رہے۔ اس نے آنحضرتﷺ سے عرض کیا کہ کاش اس کا بیٹا اس وقت وہاں نہ آتا۔ اس پر آپﷺ نے اسے روک کر جندل رضی اللہ عنہ سے فرمایا:

"جندل ؓ ! تم سکون سے اس پر غور کرو، یہ صلح نامہ آج فریقین کی بھلائی کا باعث ہے لیکن ایک دن تم دیکھو گے کہ یہ صرف تم لوگوں کی بھلائی کا سبب ٹھہرے گا"۔

حضرت عمر رضی اللہ عنہ جندل رضی اللہ عنہ کو اپنے پہلو بہ پہلو لے کر ایک طرف گئے اور اسی طرح اسے بہت کچھ سمجھایا۔

آنحضرتﷺ نے اس صلح نامہ کے ذریعہ انتہائی صبر و تحمل کا اظہار فرمایا جس کی خوش انجامی کا ثبوت بھی بہت جلد مل گیا حالانکہ اس وقت آپ کو زیارت بیت اللہ اور حرم میں نماز ادا کرنے کی بڑی تمنا تھی ۔

بہرکیف اس صلح نامہ پر دونوں طرف سے اطمینان کا اظہار کیا گیا جن میں ابوبکر، عمر، عبدالرحمٰن بن عوف عبداللہ بن سبیل بن عمرو، سعد بن ابی وقاص رضی اللہ عنہم، محمود بن مسلمہ، مکرزبن حفص جو ابھی مسلمان نہیں ہوئے تھے اور علی بن ابی طالب رضی اللہ عنہ جنہوں نے وہ صلح نامہ لکھا تھا شامل تھے۔

ویسے مسلمان اس صلح نامے پر نسبتاً زیادہ مطمئن اور خوش تھے کیونکہ آنحضرتﷺ نے اس کے نتائج عالم رویاء میں ملاحظہ فرمائے تھے اور آپﷺ نے انہیں ان سے آگاہ فرما دیا تھا۔

اس صلح سے فراغت کے بعد آنحضرتﷺ نے حج وعمرہ کے معمولات کے طور پر غزوہ بدر میں ابوجہل کے مال غنیمت میں حاصل شدہ اونٹ کے سوا جو قریش کی بدمزگی کا باعث ہو سکتا اونٹوں کی قربانی کی اور سر کے بال بھی صاف کرائے اور اپنے صحابہ رضی اللہ عنہم کو بھی اس کا حکم دیا۔

ابن اسحٰق کہتے ہیں کہ ان سے عبداللہ بن ابی تجیع نے مجاہد اور ابن عباس رضی اللہ عنھما کے حوالے سے بیان کیا کہ آنحضرتﷺ نے حدیبیہ میں حج و عمرہ کے معمول پر سر کے بال منڈوانے موالوں کے حق میں دعائے خیر فرمائی تو ان لوگوں نے جنہوں نے بال صرف ترشوائے تھے اپنے حق میں بھی آپﷺ سے دعائے خیر کی استدعا کی لیکن آپﷺ نے دوسری اور تیسری بار بھی سر کے بال منڈوانے والوں کے حق ہی میں دعا فرمائی۔ تاہم آپﷺ نے سر کے بال ترشوانے کے حق میں بھی ان کی بار بار درخواست پر چوتھی
بار دعائے خیر فرمائی۔

اس موضوع پر ہم احادیث صحیح و حسن کے روشنی میں آگے چل کر ان شاءاللہ تعالیٰ تفصیلی گفتگو کریں گے۔

بخاری کئی دوسرے حوالوں کے علاوہ البراء کی زبانی بیان کرتے ہیں کہ آخر الذکر نے بتایا کہ وہ واقعہ حدیبیہ کے موقع پر آنحضرتﷺ کے ساتھ تھے اور انہوں نے نیز جملہ صحابہ رضی اللہ عنہم نے صلح حدیبیہ کو مسلمانوں کی فتح قرار دیتے ہوئے اسے فتح مکہ کی بنیاد ٹھہرایا تھا۔

ابن اسحٰق کے بقول صلح حدیبیہ ارشاد ربانی **<span class="quranic-text">(فَجَعَلَ مِنْ دُوْنِ ذَالِکَ فَتْحًا قَرِیْباً)</span>** کے مطابق اپنی جگہ مسلمانوں کی فتح
ہونے کے علاوہ ان کے لیے ایک عظیم تر فتح یعنی فتح مکہ کا پیش خیمہ تھی جو اس کے دو ہی سال کے اندر اندر انہیں حاصل ہوئی۔

بخاریؒ حدیبیہ میں آنحضرتﷺ کے پڑاؤ کا حوالہ دیتے ہوئے جب بعض صحابہ رضی اللہ عنہم نے آپﷺ سے عرض کیا تھا کہ "یہاں تو نزدیک و دور کہیں پانی کے آثار نہیں ہیں اس لیے یہاں پڑاؤ مناسب نہ ہوگا" بیان کرتے ہیں کہ انہیں یوسف بن عیسیٰ، ابن فضیل اور حصین نے سالم اور جابر کے حوالے سے بتایا کہ واقعی حدیبیہ میں صحابہ رضی اللہ عنہم کو پیاس کی شدت نے پریشان کر رکھا تھا جب کہ انہوں نے دیکھا کہ آنحضرتﷺ ایک مٹی کے لوٹے میں بھرے پانی سے وضو فرما رہے ہیں تو انہوں نے آپﷺ کے قریب آکر عرض کیا کہ:

"یا رسول اللہ (ﷺ) یہاں وضو تو کیا پینے کے لیے بھی پانی کا کوئی قطرہ نہیں ہے"۔

ظاہر ہے کہ ایسی حالت میں نبی کریمﷺ کا پانی سے بھرے لوٹے سے وضو فرمانا یقیناً ان کے لیے بڑا حیرت ناک تھا لیکن جیسا کہ سالم و جابر نے بیان کیا ہے صحابہ رضی اللہ عنہم کی اس گزارش اور حیرت پر آپﷺ نے اسی مٹی کے لوٹے میں ہاتھ ڈالا تو آپ کی انگلیوں کے درمیان سے چشموں کی طرح پانی پھوٹنے لگا۔

بخاریؒ کے بقول جابر کے اس بیان میں یہ بات بھی شامل تھی کہ جب ان سے بعد میں دریافت کیا گیا کہ "اس وقت وہاں آپ لوگوں کی تعداد کیا تھی؟ تو انہوں نے بتایا کہ ان کی تعداد تو وہاں پندرہ سو افراد سے زیادہ نہ تھی لیکن وہ اگر ایک لاکھ کی تعداد میں بھی ہوتے تو آنحضرتﷺ کی انگلیوں سے فوارے کی طرح اہلتے ہوئے پانی سے وہ بھی سیراب ہو سکتے تھے۔

بخاریؒ فرماتے ہیں کہ ان سے سعید نے جابر ہی کے حوالے سے بیان کیا کہ حدیبیہ میں آنحضرت(ﷺ) کے دست مبارک پر بیعت کرنے والوں کی تعداد پندرہ سو تھی جب کہ بعض دوسرے لوگوں نے قتادہ وغیرہ کے حوالے سے ان کی تعداد چودہ سو بتائی ہے۔

یہاں اس گفتگو کا مقصد یہ ہے کہ بیعت الرضوان میں شامل لوگوں کی تعداد میں راویوں میں جو اختلاف آرا ہے اس کی
وضاحت کر دی جائے۔ (مؤلف)

جابر یہ بھی بیان کرتے ہیں کہ حدیبیہ میں مسلمانوں کی تعداد چودہ سو افراد سے متجاوز نہ تھی جب کہ فتح مکہ کے موقع پر ان کی تعداد دس ہزار تھی۔

بہرکیف کچھ دوسری روایات سے معلوم ہوتا ہے کہ بیعت رضوان کے موقع پر مسلمان مہاجرین و انصار کی مجموعی تعداد وغیرہ چودہ سو سے زیادہ نہ تھی لیکن ان لوگوں کو ملا کر جو د میں مسلمان ہوئے تھے یہ تعداد پندرہ سو تک جا پہنچی تھی اور آنحضرت(ﷺ) نے ان سب کو جنت کی بشارت دی تھی۔
